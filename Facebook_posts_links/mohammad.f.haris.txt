
##############################
https://web.facebook.com/mohammad.f.haris/posts/10157887911124903?comment_tracking=%7B%22tn%22%3A%22O%22%7D
Amjad Shahzad بھائی کی اہلیہ بجلی لگنے سے وفات پاگئی ہیں۔ اللہ سے دعا کریں کہ ہمارے بھائی کو صبر جمیل عطا فرمائے۔ ان پر بڑا مشکل وقت آپڑا ہے۔ بہت بہت بہت مشکل وقت ہے۔ دل دہلادینے والا وقت ہے۔ جب اپنا کوئی اچانک چلا جائے تو بہت درد محسوس ہوتا ہے۔ یقین نہیں آتا کہ یہ کیا ہوگیا ہے۔ انسان ایک بے یقینی کی کیفیت میں چلاجاتا ہے۔ ان للہ و انا الیہ راجعون۔ کسی اپنے کی اچانک موت کا غم سہنا اور پھر بھولنا بہت مشکل ہوتا ہے۔ اس حادثے میں ہم سب کے لئے بہت بڑی نصیحت ہے کہ زندگی کا کوئی اعتبار نہیں۔ ہم سب آخرت سے غافل ہوکر اس میں بدمست رہتے ہیں اور ایک دن اچانک سے تندرستی، صحت، مال اور دولت سب کے ہوتے ہوئے موت دروازہ کھٹکھٹانے آجاتی ہے۔ موت کا تعلق عمر و صحت و دولت سے نہیں، وقت معینہ سے ہے۔ کاش کہ ہم سب اس بات کو سمجھ جائیں، خاص کر وہ شخص جو یہ سطور لکھ رہا ہے۔ امجد شہزاد صاحب کی اہلیہ کے انتقال کے سانحے میں ہم سب کے لئے ایک دھچکا ہے کہ کل تک  جو انسان ہماری طرح چل پھر رہا تھا، زندگی کے پلان بنارہا تھا، ایک بھرپور لائف گزار رہا تھا، آج وہ ہم میں نہیں۔ صرف ایک دن نے سب کچھ بدل کر رکھ دیا۔  حقیقت تو یہ ہے کہ اصل غم تو امجد شہزاد کے بھائی کے گھر والوں، ان کے والدین اور ان کے بچوں کا ہے۔ اپنے کسی قریبی کی اچانک موت انسان کو حواس باختہ کردیتی ہے۔ اسکی سمجھ میں نہیں آتا کہ یہ کیا ہوگیا، وہ اتنا غمگین ہے تو پھر ی دنیا اس قدر نارمل کیوں ہے۔ میرا بھائی بہت غمگین ہے بہت ٹوٹا ہوا ہے۔ اس کے لئے رب سے خاص دعا کریں کہ وہ اسکو صبر عطا فرمائے اور ہمارے بھائی کی اہلیہ کے لئے آخرت کے تمام سفر آسان کرے۔ آمین ثم آمین۔

##############################
https://web.facebook.com/mohammad.f.haris/posts/10157901485614903?comment_tracking=%7B%22tn%22%3A%22O%22%7D
تبصرہ بر کتاب "فضائلِ عشرۂ ذوالحجۃ اور احکام و مسائل ِعید الاضحیٰ" للمولف فضیلۃ الشیخ حافظ صلاح الدین یوسف حفظہ اللہ ============================ عشرۂ ذوالحجۃ کی آمد آمد ہے سو اسی مناسبت سے سوچا کہ کسی ایسی کتاب پر تبصرہ ہدیۂ قارئین کیا جائے جو کہ  قارئین کو  عشرۂ ذوالحجۃ اور قربانی کے احکام و مسائل سے متعلق مدلل لیکن مفید و جامع معلومات فراہم کرسکے۔ اس سلسلے میں جس کتاب کا نام سب سے پہلے ذہن میں آیا وہ فضیلۃ الشیخ حافظ صلاح الدین  یوسف حفظہ اللہ کا مختصر رسالہ  "فضائلِ عشرۂ ذوالحجۃ اور احکام و مسائلِ عید الاضحیٰ" تھا۔ اس رسالہ کی سب سے مفید بات اسکا اختصار اور جامعیت ہے۔ حافظ صاحب نے اس رسالہ میں دقیق مسائل کو چھیڑے بغیر انتہائی عام اور سہل زبان میں قربانی کرنے والے افراد کو ذوالحجۃ اور قربانی سے متعلق معلومات فراہم کی ہے۔  حافظ صاحب رسالہ کا آغاز  "اطاعت و قربانی کے دو نمونوں کی سالانہ تجدید" کی سرخی قائم کرکے کرتے ہیں جہاں وہ  اس سنّتِ ابراہیمی کی نہ صرف مختصر تاریخ بیان فرماتے ہیں بلکہ ساتھ ہی اس رو ح اور جذبہ پر بھی مفصل کلام کرتے ہیں جو کہ اس سُنّت  کے پیچھے کارفرما ہے۔ پہلا بے خوف و  بلا جھجھک اطاعتِ الہٰی اور دوسرا والدین اور اولاد کا باہمی تعلق۔  یعنی کیسے  ابراہیم علیہ السلام نے اللہ کے ایک حکم پر اپنی سب سے پیاری چیز اس کی راہ میں بلا تامل قربان کرنے پر آمادگی ظاہر کردی اور ساتھ ہی ایک نہایت لائق اور فرمانبردار بیٹا کیسے اپنی جان اپنے والد کے ایک حکم پر تج دینے کو تیار ہوگیا۔ بقول اقبال ؔ یہ فیضانِ نظر تھا یا کہ مکتب کی کرامت تھی  سکھائے کس نے اسمعیل کو آدابِ فرزندی اس پوری بحث پر مختلف دلائل دینے کے بعد حافظ صاحب نے کمالِ اختصار کے ساتھ لمحۂ فکریہ کی سرخی قائم کرکے اپنے پیغام کو   چند سطروں میں سمو دیا ہے۔ آپ فرماتے ہیں: "اللہ کی راہ میں قربانی کرنے والے والدین کیا اپنے اندر  یہ جذبہ پاتے ہیں کہ اللہ کے حکم کے مقابلے میں اولاد کی محبت ثانوی چیز ہے؟ اور اولاد کی محبت میں اللہ تعالیٰ کے حلال و حرام کے حدود توڑنے نہیں چاہیئں؟ جن کے والدین زندہ ہیں، وہ قربانی دیتے وقت ذرا یہ بھی سوچ لیں کہ اس عملِ قربانی میں اطاعتِ والدین اور ان سے حسنِ سلوک کی جو روح کارفرما ہے، کیا اس کے تقاضے بھی پورے کررہے ہیں؟ کہیں ایسا تو نہیں کہ اللہ کے ایک حکم (قربانی) پر عمل کرنے میں تو وہ کوشاں ہوں لیکن اللہ کے دوسرے حکم (اطاعتِ والدین اور ان سے حسنِ سلوک) کے معاملے میں وہ مجرمانہ تغافل کا شکار ہوں؟ اگر ایسا ہے تو یقیناً عیدالاضحیٰ کا دن ہمارے لئے قابلِ غور اورلمحۂ فکریہ ہے۔" صفحہ نمبر ۱۷ سے حافظ صاحب   "عشرۂ ذوالحجۃ کی فضیلت اور اس کے مسائل" کی سرخی قائم کرکے ان دنوں میں کئے جانے والے اعمال کی بابت  قارئین کی رہنمائی کرتے ہیں اور بتاتے ہیں کہ ذوالحجۃ کے پہلے دس دنوں کی  قرآن و حدیث میں  کس قدر فضیلت آئی ہے۔ اس بابت آپ سیدنا عبداللہ بن عباسؓ  سے مروی روایت نقل فرماتے ہیں جس میں نبی ﷺ نے فرمایا کہ  اللہ کو کوئی نیک عمل ان اعمال سے زیادہ محبوب نہیں ہوتا جو کہ ایک مومن ذوالحجۃ  کے پہلے دس دنوں میں کرتا ہے۔ اسی طرح سیدنا عبداللہ بن عمرؓ سے مروی حدیث سے ان دس دنوں کی فضیلت کے اثبات کے ساتھ ان میں تہلیل، تکبیر اور تحمید یعنی لاالہ الا اللہ، واللہ اکبر، والحمدللہ  کی کثرت کا حکم نبویﷺ بھی بیان فرماتے ہیں۔ ساتھ ہی حافظ صاحب قارئین کو  یومِ عرفہ کے صوم کی فضیلت سے بھی آگاہی دیتے ہوئے حدیث نبویﷺ نقل فرماتے ہیں جس میں نبی ﷺ نے عرفہ کے صوم سے متعلق فرمایا کہ اس سے گزشتہ اور آئندہ سالوں کے گناہ معاف ہوجاتے ہیں۔ تاہم یہ صوم صرف  غیر حاجیوں کے لئے رکھنا مستحب ہے، حجاج کرام  کے لئے یہ صوم رکھنا سنتِ نبویﷺ سے ثابت نہیں۔ صفحہ نمبر ۲۲ پر حافظ صاحب  "تکبیرات کا مسئلہ" کی سرخی قائم کرکے بتاتے ہیں کہ  سنن دارقطنی کی وہ روایت جس میں مذکور ہے کہ ۹ ذوالحجۃ کی صلوٰۃ الفجر سے تکبیرات کاآغاز کیا جائے اور ہر فرض صلوٰۃ کے بعد پڑھی جائیں اور یہ سلسلہ ۱۳ ذوالحجۃ کی صلوٰۃ العصر پرجاکر ختم کیا جائے، ضعیف ہے، اسی لئے مناسب یہی ہے کہ تکبیرات  پورےعشرے یعنی پہلی ذوالحجۃ سے لیکر    ۱۳ ذوالحجۃ کی صلوٰۃ العصر تک پڑھی جائیں اور صرف نمازوں کے بعد ہی نہیں، بلکہ دیگر اوقات میں بھی ان کا اہتمام کیا جائے۔ آگے جاکر حافظ صاحب بتاتے ہیں کہ حدیث رسولﷺ میں نبی ﷺ نے فرمایا کہ قربانی کی نیت کرنے والا پہلی ذوالحجۃ کے چاند سے قربانی کرنے تک اپنے بال اور ناخن نہ کٹوائے۔ یہ حکم صرف قربانی کرنے والوں کے لئے مخصوص ہے، وہ اشخاص جو قربانی کی نیت نہیں رکھتے، ان کے لئے اس عمل کی مشروعیت کی کوئی دلیل موجود نہیں۔واللہ اعلم۔ صفحہ نمبر ۲۵ سے حافظ صلاح الدین یوسف حفظہ اللہ "قربانی کے ضروری احکام و مسائل" کی سرخی قائم کرکے مختلف ادّلہ کے تحت بیان فرماتے ہیں کہ قربانی واجب نہیں تاہم سنتِ مؤکدہ ہے۔ اس بابت وہ  متقدمین کے فتاویٰ کے ساتھ ساتھ سیدنا ابو بکر صدیقؓ اور سیدنا عمرؓ کے  آثار بھی  اپنے موقف کی دلیل کے طور پر نقل فرماتے ہیں جن میں مذکور ہے کہ شیخین ؓنے بعض مواقع پر خاص کر قربانی اس لیے نہیں کی کہ لوگ اس کو فرض یا واجب نہ سمجھ لیں۔ ساتھ ہی "ایک ضروری وضاحت" کی سرخی قائم کرکے حافظ صاحب منکرینِ حدیث کے اس شبہ کا رد کرتے ہیں کہ قربانی صرف حاجیوں پر فرض ہے اور غیر حاجیوں کا قربانی کرنا   مشروع نہیں۔ اس بابت وہ نبی ﷺ کی ایک حدیث بھی صحیح بخاری سے  نقل کرتے ہیں جس میں آپ ﷺنے عیدالاضحیٰ  کی صلوٰۃ ادا کرنے والوں کو صلوٰۃ کے بعد قربانی کرنے کا حکم دیا اور ظاہر سی بات ہے کہ حاجیوں پر تو صلوٰۃ العید نہیں سو اس حدیث سے یہ صاف مترشح ہوجاتا ہے کہ قربانی غیر حاجیوں کے لئے بھی مشروع ہے۔ آگے جاکر حافظ صاحب حدیث رسولﷺ کے تحت بیان فرماتے ہیں کہ چار قسم کے جانوروں کی قربانی جائز نہیں پہلا  کانا  یا بھینگا جس کا کانا پن واضح ہو، دوسرا بیمار جس کی بیماری واضح ہو، تیسرا لنگڑا جس کا لنگڑا پن واضح ہو اور چوتھا نہایت ہی لاغر جانور جس کے اندر گودا نہ ہو۔ اسی طرح بعض روایات میں کان کے نقص کی بھی ممانعت آئی ہے تاہم اس بابت یہ رخصت ہے کہ جانور کا کان اگرمعمولی سا کٹا ہوا ہو تو اس کی قربانی جائز ہے لیکن آدھا یا اس سے زیادہ کٹا ہوا ہے تو قربانی جائز نہیں اور وہ عیب دار تصور ہوگا۔ اس کے علاوہ بعض روایات میں تھن کٹا ہوا  اور خارش زدہ جانور کو بھی عیب دار بتایا گیا ہے۔ اسکے علاوہ قربانی کا جانور کے لئے کم از کم  دو دانتا  ہونے کی بھی تصریح ہے لیکن اس سے کم کی قربانی جائز نہیں، تاہم اس بابت مینڈھے کی رخصت احادیث میں موجود ہے۔ البتہ بھیڑ یا مینڈھے کا  کھیرا ہونے کی صورت میں اس کی کم سے کم عمر ایک سال ہونی چاہیئے۔  حاملہ جانور کی قربانی بھی جائز ہے کیونکہ اس کی کوئی ممانعت احادیث میں وارد نہیں ہوئی۔  اس کے علاوہ کسی جانور کا خصّی ہونا بھی کوئی عیب نہیں کیونکہ حدیث سے ثابت ہے کہ آپﷺ نے خّصی جانور کی قربانی کی ۔ اگر کسی جانور میں خریدنے کے بعد نقص پیدا ہوجائے تو کیا اس کی قربانی جائز ہے یا نہیں تو اس بابت فقہاء کا اختلاف ہے، تاہم اس متعلق مناسب رائے یہی ہے کہ  متمول و صاحبِ حیثیت انسان نیا جانور لے لیں اور عیب دار جانور کی قربانی نہ کریں جبکہ غیر متمول اور نادار آدمی اگر دوسرا جانور خریدنے کی استطاعت نہیں رکھتا تو اسی جانور کو قربان کردے۔ پھر حافظ صاحب قربانی کی کھالوں سے متعلق بیان کرتے ہیں کہ نبی ﷺ نے قربانی کی کھالوں کو ذاتی مصرف میں لانے کی اجازت دی ہے  لیکن اس کو بیچنے کی ممانعت ہے اور نہ ہی قصائی کو اجرتاً دی جاسکتی ہے۔ تاہم مستحق غرباء و مساکین کی مدد  کے لئے یا فی سبیل اللہ دینا ثواب کا باعث ہوگا ان شاءاللہ۔ جہاں تک فوت شدہ کی طرف سے قربانی کرنے کی  بات ہے تو اس متعلق وارد احادیث میں ضعف ہونے کے باعث وہ قطعی لائق استدلا ل نہیں اور جو یہ بیان کیا جاتا ہے کہ آپ ﷺ نے اپنی امت کی طرف سے قربانی کی تو یہ عمل خاص آپ ﷺ کے لئے مخصوص  تھا کیونکہ شیخین اور مابعد کے صحابہؓ سے اس عمل پر کوئی مداومت نہیں ملتی۔ سو کسی اور انسان کے لئے جائز نہیں کہ وہ غائب یا فوت شدہ کے لئے قربانی کرے۔ گھر میں موجود ہر شخص کی طرف سے الگ قربانی ہوگی یا صرف ایک ہی قربانی سب کو کفایت کرجائے گی تو اس بابت حافظ صلاح الدین یوسف حفظہ اللہ محتلف احادیث سے استدلال کرکے بیان فرماتے ہیں کہ  نبی ﷺ اور صحابہؓ اپنے  تمام گھر والوں کی طرف سے صرف ایک ہی قربانی کیا کرتے تھے۔ قربانی کے گوشت سے متعلق  حافظ صاحب تصریح کرتے ہیں کہ قربانی کا گوشت خود کتنا استعمال کریں اور کتنا تقسیم کرے تو اس بابت کوئی نص موجود نہیں۔ چاہے تو پورا خو د استعمال کرلے لیکن بہتر یہ ہے کہ قربانی کرنے والا اس کے تین حصہ کرکے ایک اپنے لئے، ایک احباب و متعلقین کے لئے اور ایک فقراء و مساکین  کے لئے مختص کرے۔ اس کے علاوہ غیر مسلم کو بھی قربانی کا گوشت دیا جاسکتا ہے۔ قربانی کتنے دن جائز ہے؟ اس بابت سرخی قائم کرکے حافظ صاحب بلا کسی تشدد و اصرار کے دونوں موقف پیش فرماتے ہیں کہ قربانی یوم النحر یعنی عید کے پہلے دن سے لیکر ۱۳ ذوالحجۃ تک بھی جائز ہے اور ۱۲ ذوالحجۃ تک بھی جائز ہے۔ جس کوجو دلائل راجح لگیں وہ اس پر عمل کرلے اور اس بابت تشدد روا نہ رکھے۔  صفحہ نمبر ۴۱ پر "قربانی کے جانوروں کی تفصیل" کی سرخی قائم کرکے حافظ صاحب بیان کرتے ہیں کہ باجماع مسلمین آٹھ جانور قربان کئے جاسکتے ہیں جن میں بکری (نر و مادہ)، اونٹ (نر و مادہ)، بھیڑ (نر و مادہ)، گائے اور بیل شامل ہیں۔ اس کے علاوہ بعض فقہاء نے بھینس کو بھی گائے کے حکم  کے تحت  لیکر اس کی قربانی کے جواز کا فتویٰ دیا ہے سو جو حضرات اس فتویٰ کے ادلہ سے متفق ہیں وہ بھینس کی قربانی بھی کرسکتے ہیں اور جو متفق نہیں وہ اس کو چھوڑدیں۔ اس بابت کسی پر طعن درست نہیں۔ رسالہ کے اختتام پر آخری مبحث کے طور پر حافظ صلاح الدین یوسف حفظہ اللہ "دیگر ضروری باتیں" کی سرخی قائم کرکے قارئین کو کچھ عمدہ  اور جامع نصیحتیں کرتے ہیں۔ یہ نصیحتیں پڑھنے سے تعلق رکھتی ہیں۔ المختصر حافظ صلاح الدین یوسف حفظہ اللہ کا یہ رسالہ عشرۂ ذوالحجۃ اور قربانی کے مسائل سے متعلق ایک ایسے عامی کے لئے نہایت مفید و مختصر ہے جو کہ دقیق مباحث میں جائے بنا اختصار کے ساتھ اس بابت معلومات جاننے کا اشتیاق رکھتا ہو۔ ذیل میں ہم قارئین کے استفادے کے لئے اس کتاب کا ڈاونلوڈ لنک مہیا کررہے ہیں۔ قارئین یہاں سے کتاب ڈاونلوڈ کرکے اس کا مطالعہ کرسکتے ہیں: https://kitabosunnat.com/…/fazaile-ashra-zilhajja-aur-ahkam… مبصر: محمد فھد حارث

##############################
https://web.facebook.com/mohammad.f.haris/posts/10157895677854903?comment_tracking=%7B%22tn%22%3A%22O%22%7D
کیا مدینہ کی فلاحی ریاست بعد میں جاکر ایک ناکام معاشرہ ثابت ہوئی؟ =============== محترم  ابو بکر قدوسی صاحب نے ایک کالم کی طرف توجہ دلائی جو کہ ایک سن رسیدہ لیکن ملحد صاحب کی طرف سے لکھا گیا ہے جس میں عمران خان کے "مدینہ کی ریاست" کے تصور پر تنقید کے ضمن میں یہ گوہرافشانی کی گئی ہے کہ  مدینہ کبھی بھی ایک فلاحی ریاست تھا ہی نہیں بلکہ وہ ایک ناکام معاشرہ تھا اسی لئے چالیس برس میں بکھر گیا اور تین خلفاء قتل ہوگئے۔ ساتھ ہی موصوف فرماتے ہیں کہ دنیا کی فلاحی ریاستیں سوئیٹزرلینڈ، جاپان اور  کینیڈا ہیں۔ اب جن صاحب نے بھی یہ مضمون لکھا ہے یا تو وہ اپنے الحاد میں بے بصیرت ہوگئے ہیں یا پھر حقیقتاً  اتنے کم علم ہیں کہ ان کو  فلاحی ریاست کی تعریف ہی نہیں معلوم۔  ہمارا ان صاحب سے سب سے اول تو یہ سوال ہے کہ   فلاحی ریاست کی مروجہ تعریف میں یہ کہاں مذکور ہے کہ اس کاسربراہ ظلماً قتل نہیں ہوسکتایا اس میں  خارجی و داخلی    شورش پسندوں کے سبب وقتی طور پر ہنگامہ آرائی نہیں ہوسکتی۔  ذرا ہمیں ایسی کوئی تعریف دکھائیے۔ پھر ہم انہیں کی دکھائی تعریف سے ثابت کرینگے کہ اس وقت  پورے روئے زمین پر کوئی ایک ریاست فلاحی نہیں کہلاجاسکتی۔ کیا فرانس میں ناذیبا خاکوں کے ضمن میں ہنگامہ آرائی، فائرنگ اور یہاں تک کہ قتل نہیں ہوئے، کیا برطانیہ میں انڈر گراؤنڈ ریلوے میں دھماکے نہیں ہوئے، کیا امریکہ میں آئے دن شوٹنگ نہیں ہوتیں۔ اس حساب سے تو پھر ان سب ریاستوں سے فلاحی ریاست کی   اعزازیت چھین لینی چاہیئے۔پھر سوئیٹزرلینڈ جس کا نام موصوف نے فلاحی ریاست کی تعریف میں از خود شامل فرمایا ہے کیا وہ وہاں  ۲۷ ستمبر ۲۰۰۱ میں ہونے والے "زگ قتلِ عام" کو بھول گئے  جس میں سوئیٹزلینڈ کے ایک شہری  فریڈرچ نے سوئیٹزرلینڈ کے شہر زگ کی پارلیمنٹ میں  فائرنگ کرکے ۱۴ افراد کو ہلاک اور ۱۸ کو شدید زخمی کردیا تھا۔ اسی طرح موصوف جاپان کے سیاستدان انیجیرو  اسانوما کے قتل کی بابت کیا فرماتے ہیں جو کہ ۱۲ اکتوبر ۱۹۶۰ کو ایک بھرے مجمع کے سامنے ٹیلی ویژن شو کے دوران تلوار کے ذریعے کیا گیا۔ بھلا اس قسم کے کھلے قتل و جدال کے اقدام جس ملک میں ہوں،  موصوف کالم نگار  کی منطق کی رو سے تو ان کو بالکل بھی فلاحی ریاست نہیں کہا جاسکتا۔  اس لئے ہم مناسب سمجھتے ہیں پہلے اپنے ان ممدوح کی خدمت میں فلاحی ریاست کی تعریف نقل کردی جائے۔  دائرۃ المعارف کے تحت فلاحی ریاست ایک ایسی ریاست ہوتی ہے  جو کہ اپنے شہریوں میں لسانی، نسلی اور مذہبی بنیادوں پر کسی قسم  کی  تفریق نہ کرے اور ان کو تمام بنیادی سہولتیں  جیسے تعلیم، طب، ذرائع آمدو رفت یا تو سبسیڈائز کرکے  نہایت کم نرخ پر یا پھر مفت فراہم کرے۔ لوگوں کی فلاح و بہبود کا خیال رکھے اور ملک میں ضروریات زندگی کو آسان بنانے کی غرض سے ترقیاتی کاموں پر توجہ دے۔ ساتھ ہی اس ریاست میں عدل کا نظام سب سے زیادہ مستحکم اور قابل اعتماد ہونا چاہیئے۔  اب اس تعریف کے تحت دیکھئے تو اسلامی فلاحی ریاست کی ابتداء دورِ نبویﷺ سے شروع ہوتی ہے اور اس کے بعد  تقریباً ۳۰۰ سالوں تک مسلمانوں میں رائج رہتی ہے۔ اس ریاست کے دارالخلافہ ضرور بدلتے ہیں ، لیکن دارالخلافہ کے بدلنے سے شہریوں کے حقوق میں کوئی کمی  نہیں آتی۔ ریاست ان کی اسی طور سے دیکھ بھال کرتی نظر آتی ہے جیسے وہ اس زمانے میں کیا  کرتی تھی جب سیدنا عمرؓ نے لوگوں کے وظائف مقرر کرکے فلاحی ریاست کی تکمیل کی تھی۔ موصوف  کالم نگار یہ بات تو خود تسلیم کرتے ہیں کہ چالیس برس تک  تو یہ فلاحی ریاست چلی، اس کے بعد یہ ناکام معاشرہ ثابت ہوئی۔ سو ہم اپنی گزارشات کو چالیس سال کے بعد سے شروع کرتے ہیں۔ سبائیوں کی سازشوں کے سبب ایک ہنگامی بلویٰ میں سیدنا عثمانؓ شہید ہوئے اور اس کے بعد خارجیوں کی سازش کے نتیجے میں سیدنا علیؓ کی شہادت عمل میں آئی۔ اس سے قبل  ابو لولو فیروز کے قاتلانہ حملے میں سیدنا عمرؓ شہید ہوئے لیکن نہ ان کی شہادت سے قبل اور نہ ان کی شہادت کے بعد کسی قسم کی ہنگامہ آرائی ہوئی، یہاں تک کہ ان کی شہادت کے موقع پر بھی کوئی ہنگامہ آرائی نہیں ہوئی۔     ۴۰ھ میں سیدنا معاویہؓ برسراقتدار آتے ہیں، ان کے برسراقتدار آتے ہیں، مسلم ریاست میں امن و امان کی صورتحال مکمل طور پر بحال ہوجاتی ہے۔ اس سے قبل بھی آپسی جنگوں کے علاوہ مسلمان معاشروں میں مکمل امن و امان ہی رہتا تھا یعنی جو علاقے سیدنا علیؓ کے زیرِ نگرانی تھے وہاں حالات کی مجموعی صورتحال امن و امان والی ہی ہوتی تھی اور قانون کی مکمل پاسداری کی جاتی تھی، اسی طرح سے جو علاقے سیدنا معاویہؓ کے زیر نگیں تھے، وہاں بھی امن و امان قائم رہتا تھا اور تمام قوانین کی عملاً پاسداری کی جاتی تھی۔کسی ایک مستند ر تاریخی روایت سے یہ ثابت نہیں کیا سکتا کہ سیدنا عثمانؓ کی شہادت سے لیکر سیدنا معاویہؓ کے برسر اقتدار آنے تک اسلامی ریاست کی رعایا کی کسی قسم کی حق تلفی ہوئی ہو یا پھر ان کو معاشرے میں عدم تحفظ کا شکار ہونا پڑا ہو یا پھر ان کے وظائف و سہولیات میں کسی قسم کی کمی  کی گئی ہو یا روک لگائی گئی ہو۔    سیدنا معاویہؓ    برسرِاقتدار آئے تو  مسلم ریاست میں مکمل امن و امان اور سکون کی فضاء قائم ہوگئی اور اس سال کو عام الجماعۃ کا نام دیا گیا۔ مسلم عوام کی فلاح و بہبود  کے لئے جو اقدامات  اور وظائف سیدنا عمرؓ نے اپنے دور میں رائج کئے تھے وہ بدستور سیدنا عثمانؓ و سیدنا علیؓ کے ادوار میں رائج رہے۔ یہاں تک کہ سیدنا علیؓ کے دورِ حکومت میں جو علاقے ان کے زیرِ تسلط نہ تھے اور سیدنا معاویہؓ کے زیرِ نگیں تھے، وہاں بھی یہی  صورتحال رائج تھی۔ تاہم سیدنامعاویہؓ نے حکومت میں آنے کے بعد داخلی و خارجی انتشار رفع کرکے ان وظائف و سہولیات میں بے بہا اضافہ کردیا ۔ سیدنا معاویہؓ کے دور میں حکومتی آمدنی اس قدر زیادہ تھی کہ  صرف ایک دمشق کے خراج و جزیہ کے ضمن میں جو آمدن ہوتی تھی وہ تمام فوجی اخراجات، حکام کے مشاہرات، موذنین، قضاۃ اور فقہاء وغیرہ کے مصارف ادا کرنے کے بعد بھی چار لاکھ دینار تھی۔ عراق سے  مختلف زمینوں سے جو خراج وصول ہوتا تھا وہ پچاس لاکھ درہم سے اوپر ہوتا تھا جبکہ مصر سے  سیدنا عمرو بن العاصؓ جو خراج اور زمین کی آمدن دارالخلافہ دمشق بھیجتے تھے وہ  سالانہ نوے لاکھ دینار ہوتی تھی۔ اسی طرح مقریزی نے الخطط میں ذکر کیا ہے کہ سیدنا معاویہؓ کے عہد خلافت میں سیدنا مسلمہ بن مخلدؓ بیت المال کے باقی مصارف پورے کرنے کے بعد سیدنا معاویہؓ کو اپنے زیر نگیں علاقے کی جو آمدن بھیجتے تھے وہ چھ لاکھ دینار ہوتی تھی۔ حکومت کی یہ تمام آمدن عوام کی سہولیات  اور بہبود پر خرچ کی جاتی تھیں۔ جس میں مرعش اور قیروان جیسے نئے شہر کی آبادکاری سے لیکر  مختلف فوجی چھاؤنیاں اور قلعوں کی تعمیر وغیرہ شامل تھے ۔  اہل عرب اپنے جغرافیائی ماحول کے سبب ہمیشہ سے پانی کی  کمی کا شکار رہتے تھے، سیدنا معاویہؓ نے  نہروں اور تالابوں کے اجراء پر خصوصی توجہ دی۔ عراق میں نہر معقل کے نام سے  جبکہ مدینہ میں قناۃ معاویہ کے نام سے نہروں کا اجراء کرکے لوگوں تک میٹھا پانی پہنچایا گیا۔ اسی طرح سیدنا معاویہؓ نے  ہر قبیلہ کی خبر گیری کے لئے ایک شخص متعین کررکھا تھا جو ان قبائل کی محافل میں شامل ہوکر پتہ لگاتا تھا کہ پچھلی رات یہاں کوئی بچہ تو پیدا نہیں ہوا، قبیلہ میں گزشتہ رات کوئی نیا واقعہ تو پیش نہیں آیا؟ اس قبیلہ میں کوئی مہمان تو فروکش نہیں ہوا اور اگر ہوا ہے تو اس کی ضروریات کیا ہیں؟ یہ سب معلوم کرنے کے بعد وہ شخص واپس دفتر پہنچتا، نومومولود کا نام اور دیگر ضروری کوائف ایک رجسٹر میں درج کرتا تاکہ ان کی ضروریات کا مناسب انتظام کیا جاسکے اور وظائف  وغیرہ مقرر کئے جائیں۔  سیدنا معاویہؓ کے بعد یزید بن معاویہؒ کا دور آتا ہے جس میں یہ سہولیات و وظائف بعینہٖ اسی طور سے جاری رہتے ہیں، یہاں تک کہ سیدنا مروانؓ و عبدالملک بن مروانؓ کے دور میں    ان میں مزید اضافہ کردئیے گئے۔ امیر عبدالملک بن مروانؒ کے بعد ان کے صاحبزادے ولید بن عبدالملکؒ کا دورِ خلافت آیا تو اسلامی فلاحی اپنے انتہائی عروج پر پہنچ گئی۔ سیدنا معاویہؓ  نے اپنے دور میں جہاز سازی کی  جس صنعت کا اجراء کیا تھا، ولید بن عبدالملک ؒنے اپنے دور میں اسکو چار چاند لگادئیے۔ ولید ؒکی معاونت و سرپرستی کے زیرِ اثر امیر موسیٰ بن نصیر ؒنے تونس میں جہاز سازی کا جو کارخانہ قائم کیا تھا ، اس میں صرف ولید ؒکے زمانے میں ہی ۱۰۰ جہاز تیار کردئیے گئے تھے۔  طبری ولید بن عبدالملکؒ کے دور میں صراحت سے لکھتے ہیں کہ  ۸۸ ہجری میں  ولید نے تمام ممالک محروسہ میں  سڑکیں درست کروائیں اور ان پر سنگِ میل نصب کروائے۔  تمام راستوں پر کنویں بنوائے اور مختلف بلاد و امصار میں نہریں جاری کروائیں۔ پورے ملک میں جابجا مسافروں کی سہولت کے لئے مہمان خانے قائم کئے۔ ولید بن عبدالملک ؒ وہ پہلے مسلم  حکمران تھے جنہوں نے مسلم بلاد میں  شفا خانے بنوائے۔ اس سے پہلے اسلامی حکومت میں سرکاری شفا خانوں کا رواج نہ تھا (یعقوبی جلد ۲ صفحہ ۳۴۸)۔  طبری لکھتے ہیں کہ ولید بن عبدالملکؒ کا یہ کارنامہ قابلِ فخر ہے کہ اس نے تمام ممالک ِاسلامیہ میں معذور، ناکارہ اور اپاہج لوگوں کے روزینے مقرر کرکے انہیں بھیک مانگنے کی ممانعت کردی اور ساتھ ہی اندھوں کی رہنمائی اور معذوروں کی خدمت کے لئے آدمی مقرر کئے ۔ ولید ؒبازار کے نرخ بھی قابو میں رکھتا تھا اور خود بازاروں میں جاکر چیزوں کی قیمت دریافت کرکے ان کے نرخ کم کرواتا تھا(طبری ۸/۱۲۷۱، تاریخ الخلفاء السیوطی صفحہ ۲۲۵)۔  امیر ولید بن عبدالملکؒ کے بعد ان کے بھائی سلیمان بن عبدالملکؒ کا دور آتا ہے۔ سلیمان بن  عبدالملک کے خیر کے کاموں کی وجہ سے لوگ اس کو "مفتاح الخیر" یعنی بھلائی کی کنجی کے نام سے یاد کرتے تھے ( تاریخ الخلفاء لسیوطی صفحہ ۲۲۴)۔ مکہ المکرمہ میں پانی کی کافی قلت ہوجاتی تھی، اس  پریشانی کے سدِ باب کے لئے سلیمان بن عبدالملکؒ نے مکہ میں میٹھے پانی کا ایک چشمہ جاری کروایا ۔ اس چشمہ کی وجہ سے مکہ میں میٹھے پانی کی افراط ہوگئی (یعقوبی جلد ۲ صفحہ ۵۳۵)۔ سلیمان نے ایک  نیا شہر رملہ بسایا اور  یہاں بہت سی عمارتیں، جامع مسجد اور تالاب بنوائے اور جو لوگ یہاں منتقل ہونا چاہتے تھے، سلیمان ان کو حکومتی خرچ پر گھر بنواکر دئیے(معجم البلدان ذکر رملہ، للیاقوت الحموی)۔ سلیمان کے بعد یکے بعد دیگرے عمر بن عبدالعزیز ، یزید بن عبدالملک اور ہشام بن عبدالملک برسر اقتدار آئے۔ ہشام بن عبدالملک نے  کئی اہم و حساس جگہوں پر مستحکم اور مضبوط قلعے قائم کئے۔ بحری بیڑے کی ترقی کے لئے شمالی افریقہ میں  جہاز سازی کے مزید نئے کارخانے بنوائے  (مروج الذہب جلد ۳ صفحہ ۲۱)۔ ملکی مصنوعات کی صنعت کو ترقی دی جس میں سر فہرست ریشمی کپڑوں کی صنعت تھی۔ لوگوں کے لئے روزگار کا انتظام کیا اور عوام کا طرز ِزندگی مزید بہتر بنایا (مروج الذہب جلد ۳ صفحہ ۲۱)۔ہشام نے اپنے دور میں کئی نئے شہر تعمیر کروائے جس میں سب سے مشہور سندھ کا شہر منصورہ تھا جو کہ اپنے زمانے میں ہندوستان میں اسلامی حکومت کا دارالخلافہ تھا (فتوح البلدان صفحہ ۴۴۸)۔ ہشام کا ایک بڑا کارنامہ حُجاج کے کاروانوں کے لئے مکہ کی سمت میں آنے والے راستوں پرسرائے، حوض اور تالاب بنوانا بھی ہے (مروج الذہب  جلد ۲ صفحہ ۲۱)۔  ہشام کا انتقال ۱۲۵ ہجری میں ہوتا ہے گویا  وہ اسلامی فلاحی ریاست جس کی بنیاد نبی ﷺ نے ڈالی تھی اور سیدنا عمرؓ نے اپنے دور میں جس میں کئی نئے شعبوں کا اجراء کرکے اسکو بالغ کیا تھا، ان کی شہادت کے تقریباً سو سال کے بعد تک وہ اسی آب و تاب اور مزید ضوء فشانی کے ساتھ ترقی پذیر رہی اور اگلے مزید۲۰۰ سالوں تک اپنے تمام شہریوں کے لئے ایک مکمل فلاحی ریاست کی خدمات انجام دیتی رہی۔ تحریر: محمد فھد حارث

##############################
https://web.facebook.com/mohammad.f.haris/posts/10157904804159903?comment_tracking=%7B%22tn%22%3A%22O%22%7D
تبصرہ بر کتاب "حضرت معاويه رض کی سیاسی زندگی" طبع جديد 2018 از قلم حافظ عبیداللہ  ================== یہ کتاب مولانا علی احمد عباسی کی تصنیف ہے جس کا پہلا ایڈیشن سنہ 1963ء اور دوسرا ایڈیشن سنہ 1987ء میں شائع ہوا،  جیسا کہ کتاب کے عنوان سے ظاہر ہے کہ اس کتاب کا موضوع امير المؤمنين سيدنا معاويه بن ابى سفيان (رضي الله عنهما) کی زندگی ہے ، خاص طور پر آپ کی سیاسی زندگی.  اس کتاب کا اسلوب اس موضوع پر لکھی گئی دیگر کتب سے "ذرا ہٹ کے" ہے، مصنف رح نے  قرن اول کے اہم واقعات اور تاریخی روایات پر حالات وواقعات کو سامنے رکھتے ہوئے تعمیری انداز میں تنقیدی تبصرہ کیا ہے ، یہ کتاب پچھلے کئی سالوں سے نایاب تھی، ہمارے دوست جناب محمد فہد حارث صاحب حفظه الله نے اس مفید کتاب کو اپنے ادارے "حارث پبلی کیشنز" سے نہایت عمدہ اور خوبصورت بنا کر شائع کیا ہے اور ایک نسخہ ہمیں بطور ہدیہ ارسال فرمایا.   اصل کتاب کا مقدمہ مولانا احتشام الحق تھانوی رح نے لکھا تھا، محمد فہد حارث نے اس نئے ایڈیشن میں مقدمہ سے پہلے  "پیش گفتار" کے عنوان سے تقريباً 30 صفحات پر مشتمل ایک جاندار اور معلومات افزا مضمون لکھا ہے جس میں خاص طور پر زمانہ جاہلیت اور پھر زمانہ اسلام میں  بنو امیہ اور بنو ہاشم کے معاشرتى تعلقات  پر تفصیل سے روشنی ڈالی ہے، بد قسمتی سے علم الانساب اور تاريخ کا یہ گوشہ عام لوگوں کی نظر سے مخفی رہا ہے یا کسی سازش کے تحت مخفی رکھا گیا ہے تاکہ اذہان میں یہ بات بٹھا دی جائے کہ بنو امیہ اور بنو ہاشم تو ایک دوسرے کے دشمن تھے، محمد فہد حارث صاحب نے کتب انساب و تاریخ کے  حوالوں سے بنو ہاشم اور بنو امیہ کے درمیان بہت سی رشتہ داریاں گنوائی ہیں، مثلاً بنت رسول الله صلى الله عليه وسلم سيده زينب رض کا نکاح اپنے اموی خالہ زاد بھائی حضرت ابو العاص بن ربيع رض سے قبل از اسلام ہوا تھا جسے آپ صلى الله عليه وسلم نے بعد از ہجرت بھی قائم رکھا، بعثت کے بعد آپ صلى الله عليه وسلم نے اپنی دو صاحب زادیوں حضرت رقيه رض اور حضرت ام كلثوم رض کا نکاح یکے بعد دیگرے سیدنا عثمان بن عفان اموى رضي الله عنه سے کیا اور یہاں تک فرمایا کہ اگر میری دس بیٹیاں بھی ہوتیں تو ان کو ایک کے بعد عثمان کی زوجیت میں دے دیتا، سیدنا على بن ابي طالب هاشمى رض کی صاحبزادی رملہ بنت على ، مروان بن الحكم کے فرزند معاويه بن مروان کے ساتھ بیاہی گئیں جو اموی خلیفہ عبد الملك بن مروان کے حقیقی بھائی تھے، اسی طرح سيدنا على رض کی دوسری بیٹی انہی خلیفہ عبد الملك بن مروان کے ساتھ بیاہی گئی تھیں (بحواله: جمهرة انساب العرب لابن حزم والبداية والنهاية لابن كثير)، سيدنا حسين بن على رضي الله عنهما کی صاحبزادى سکینہ نے اپنے شوہر مصعب بن زبير رض کی شہادت کے بعد مروان بن الحكم کے پوتے الاصبغ بن عبدالعزيز بن مروان اموی سے نکاح کیا جو خلیفہ عمر بن عبدالعزيز کے بھائی تھے، سيدنا عبدالله بن جعفر طيار کی ایک صاحبزادى ام محمد کا نکاح خلیفہ يزيد بن معاويه بن ابي سفيان سے ہوا، اسی طرح سيدنا حسين بن علي رضي الله عنهما کا ایک نکاح سيدنا معاويه رضي الله عنه کی بہن میمونہ بنت ابی سفیان کی بیٹی ليلى بنت ابومرة بن عروه بن مسعود ثقفى سے ہوا تھا جن سے جناب على اكبر متولد ہوئے تھے.  الغرض! جناب محمد فہد حارث نے اس "پیش گفتار" میں مختصر مگر مدلل انداز میں ثابت کیا ہے کہ بنو امیہ اور بنو ہاشم باہم دشمن نہ تھے، یہ مضمون پڑھنے سے تعلق رکھتا ہے فجزاه الله احسن الجزاء .  مولانا على احمد عباسى مرحوم نے اپنی کتاب میں سب سے پہلے بعض کتب حدیث، چند اہم کتب تاریخ اور تاریخی مواد پر مشتمل کتابوں کا تعارف کروایا ہے  اور ان پر سیر حاصل تبصرہ کیا ہے یہ حصہ بھی قابل مطالعه ہے، اس کے بعد سيدنا معاويه رضى الله عنه اور آپ کے والد حضرت ابو سفيان رضى الله عنه کا تعارف کروایا ہے اور بہت سی غلط فہمیوں کا ازالہ کیا ہے ،  پھر عہد رسالت مآب صلى الله عليه وسلم، عہد صدیقی ، عہد فاروقی اور عہد عثمانی میں سيدنا معاويه رضى الله عنه کے ذمہ لگائی گئی خدمات کا مفصل ذکر کیا ہے ، خاص طور پر ملک شام کی گورنری کے دوران آپ نے جو شاندار خدمات سر انجام دیں ان پر تفصیل سے روشنی ڈالی ہے، انداز بیان ایسا ہے کہ مشکل سے مشکل تاریخی عقدے بڑے آرام سے کھلتے چلے جاتے ہیں.  اس کے بعد "زمانہ فتن" کے عنوان سے تیسرے خلیفہ راشد سيدنا عثمان بن عفان رضى الله عنه کے سانحہ شہادت کے بعد پیش آنے والے حالات شروع ہوتے ہیں، کتاب کے اس حصے میں جنگ جمل، جنگ صفین، واقعہ تحکیم اور اس کے بعد کے حالات کا جائزہ لیا گیا ہے اور کتاب کا یہ حصہ تاریخ کے طالب علموں کے لئے بڑے کام کی چیز ہے، اس زمانہ فتنہ کے ہر واقعہ کا تعمیری تنقیدی جائزہ لیا گیا ہے اور تاریخی روایات کو واقعات کی روشنی میں سمجھنے کی کوشش کی گئی ہے، اس کے بعد سيدنا معاويه رضى الله عنه کے دور خلافت کا ذکر شروع ہوتا ہے، اسی حصے میں "خلافت نبوت" کے عنوان کے تحت ایک طویل بحث کی گئی جو میرے نزدیک اس کتاب کا سب سے اہم حصہ ہے.  اس کے بعد "ولایت عہد" کے عنوان کے تحت سيدنا معاويه رض کی طرف سے اپنے بیٹے يزيد کو ولی عہد بنائے جانے کے بارے میں پھیلائے گئے منفی  تاریخی افسانوں کا جائزہ لیا گیا ہے اور اس سلسلے میں سيدنا معاويه رضى الله عنه پر کیے گئے اعتراضات کا قلع قمع کیا گیا  ہے، نیز سيدنا معاويه رض کی وفات کے بعد پیش آنے والے چند اہم واقعات (حادثه كربلا اور واقعه حره وغيره) کے اسباب و حقائق پر سیر حاصل بحث کی گئی ہے .. اور کتاب کے آخری حصے میں "بعض شبہات کا ازالہ" کے عنوان سے بہت سے تاریخی افسانوں کا جواب دیا گیا ہے.  الغرض! جہاں تک میرے مطالعه کا تعلق ہے سيدنا معاويه رضى الله عنه کی سیاسی زندگی پر اردو زبان میں اس سے بہتر کوئی کتاب میری نظر سے نہیں گذری، کتاب کا اسلوب عمدہ اور واقعات پر تبصرہ  معتدل ہے.  اہم نوٹ: کتاب کے مصنف چونکہ حفنی مسلک سے تعلق رکھتے تھے، اور اس نئے ایڈیشن کے ناشر اپنی نسبت مسلک اہل حدیث کے ساتھ بتاتے ہیں اس لیے چند مقامات پر حاشیے میں اختلافی نوٹ بھی ملتے ہیں، ان میں نئے ایڈیشن کے صفحه 69 کے حاشیہ نمبر 2 میں لکھے نوٹ پر مجھے شدید حیرت ہوئی، کیونکہ اس نوٹ کی نہ کوئی ضرورت تھی اور نہ ہی موضوع كتاب سے اس کا کوئی تعلق، مجھے اس نوٹ میں حاشیہ نگار کے مسلکی تعصب کی جھلک نظر آئی، انہوں نے خوامخواہ یہاں فقہ حنفی کو تنقید کا نشانہ بنایا ہے ، جس کی یہاں چنداں ضرورت نہ تھی کہ اس کتاب کا موضوع فقه حنفى كى تدوين یا اس کے مسائل نہ تھا.   بہرحال ، محترم محمد فہد حارث صاحب کو الله جزائے خیر عطا فرمائے کہ انہوں نے اتنی مفید نایاب کتاب کو پھر سے شائع كيا۔ مبصر: حافظ عبيد الله

##############################
https://www.facebook.com/mohammad.f.haris/posts/10157911276144903?comment_tracking=%7B%22tn%22%3A%22O%22%7D
مشرقی افریقہ کے ملک کینیا میں پہلا دن ========= آج مشرقی  افریقہ کے ملک کینیا آنا ہوا۔ یہ ملک 1963 میں برطانوی تسلط سے آزاد ہوا تھا۔ ملک کا موجودہ دارالحکومت نیروبی ہے جبکہ چند دہائیاں قبل جیسے پاکستان کا دارالحکومت پاکستان کا بندرگاہ شہر کراچی ہوا کرتا تھا، ایسے ہی کینیا کا دارالحکومت یہاں کی سب سے بڑی تجارتی بندرگاہ مومباسا ہوا کرتی تھی تاہم اب نیروبی دارالحکومت ہے۔ یہ ملک بحر ہند کے ساتھ واقع ہے جو اپنی وائلڈ لائف یعنی جنگلی حیات کے لئے کافی مشہور ہے۔ ملک میں کثرت سے نایاب جنگلی جانور پائے جاتے ہیں جن میں شیر، چیتا، ہاتھی، گینڈا، بہتیرا قسم کے ہرن، زرافے وغیرہ شامل ہیں۔ کینیا افریقی ممالک میں سے چند حسین ترین اور سرسبزو شاداب ملکوں میں گنا جاتا ہے جہاں خوبصورت جھیلیں اور دیوقامت ہرے بھرے پہاڑ کثرت سے پائے جاتے ہیں۔ ملک میں مسلمانوں کی آبادی 12 فیصد بتائی جاتی ہے جبکہ اصل اعداد و شمار اس سے کہیں زیادہ ہیں اور حقیقت میں تقریبا 20 سے 25 فیصد مسلمان کل آبادی کا حصہ ہیں جو کہ نیروبی کے علاوہ زیادہ تر ساحلی علاقوں میں رہتے ہیں۔ یہ تعداد ایک محتاط اندازے کے مطابق تقریبا 55 سے 60 لاکھ بنتی ہے۔ مسلمانوں کی اکثریت اہلسنت شافعی مسلک کی پیروکار ہے جبکہ چند ہزاد قادیانی اور داؤدی بوہرے بھی پائے جاتے ہیں جن کی تعداد تقریبا 8 سے 10 ہزار نفوس پر مشتمل ہے۔ آٹھویں صدی عیسوی میں یہاں مسلمان عرب تاجروں کے ذریعے اسلام آیا جن کے جہاز سواہیلی کے ساحلی علاقے  پر تجارت کی غرض سے لنگر انداز ہوتے تھے۔ چند سو سالوں میں یہاں اسلام نے اس قدر تیزی سے ترقی کی کہ 1331 عیسوی میں جب ابن بطوطہ یہاں پہنچا تو اس نے یہاں کے حالات یہ کہہ کر بیان کئے کہ ملک کے ساحلی علاقوں میں مسلمانوں کی قابل ذکر تعداد رہائش پذیر ہے جو کہ نہایت سیدھے سادھے اور اعلی اخلاق کے حامل ہیں اور ساتھ انہوں نے جابجا لکڑی کی مضبوط مساجد بنائی ہوئی ہیں۔ تاہم عرب تاجروں کے ذریعے آنے والا اسلام عرصہ دراز تک ساحلی علاقوں تک ہی مقید رہا یہاں تک کہ اٹھارہویں صدی عیسوی میں کینیا کے اندرونی علاقوں جیسے نیروبی وغیرہ میں بھی مختلف مبلغین کے ذریعے اسلام کی اشاعت عمل میں آئی اور اب پورے ملک میں ایک قابل ذکر تعداد میں مسلمان موجود ہیں۔ نیروبی ائیرپورٹ بہت چھوٹا اور سادہ سا ہے تاہم ائیرپورٹ پر صفائی کمال کی اور عملہ نہایت خوش اخلاق نظر آیا۔ افریقہ کا ملک سمجھ کر ہم نے کوئی گرم کپڑا ساتھ نہ رکھا تاہم یہاں لینڈ کرنے کے بعد پتہ چلا کہ کافی ٹھنڈ ہے اور درجہ حرارت علی الصبح تقریبا 15 سے 18 ڈگری سینٹی گریڈ ہوتا ہے۔ بیشتر لوگ گرم کپڑے اور جیکٹ پہنے نظر آئے۔ ائیرپورٹ سے باہر نکل کر جس شاہراہ پرچڑھے اس کے دونو طرف گرین بیلٹ ہے جہاں جگہ جگہ مختلف جانوروں ہاتھی، نیل گائے اور زیبرا وغیرہ کے مجسمے نصب ہیں۔ سیاح عموما کینیا جانور اورحیاتیاتی زندگی کا مشاہدہ کرنے آتے ہیں۔ ائیرپورٹ سے ہم تقریبا ساڑھے آٹھ بجے اپنے پہلے پڑاو لیک ناکورو کے لئے نکلے جو کہ نیروبی سے تقریبا ساڑھے تین گھنٹے کی مسافت پر ہے۔ یہ ایک قدرتی جھیل ہے جس کی خاص بات یہ ہے کہ اس جھیل میں پانی پہاڑوں یا کہیں باہر سے برف پگھلنے کے سبب نہیں آتا بلکہ  آتش فشاں حرکت کے سبب جاری ہوا تھا اور آج تک جاری ہے۔ گویا اس جھیل کا قیام ایک والکینک ایکٹیویٹی کے تحت عمل میں آیا تھا۔ لیک نا کورو ایک گلابی رنگ کے بگلے جیسے پرندے فیلیمنگو کی وجہ سے مشہور ہے جو کہ یہاں  کثرت سے ہوا کرتے تھے تاہم چند سال پیشتر ایک والکینک ایکٹیویٹی یعنی آتش فشانی حرکت کے سبب جھیل کے پانی میں نمک کی مقدار عام تناسب سے کم ہوگئی جو کہ فلیمنگو پرندوں کی افزائش کے لئے ضروری عنصر ہے، سو اس سبب کافی فیلیمنگو یہاں سے ہجرت کرگئے۔ تاہم ابھی بھی یہ گلابی ہرندے اس کثرت سے موجود ہیں کہ دور سے دیکھو تو ایسا لگتا ہے جیسے جھیل کے پانی میں کسی نے خون گھول دیا ہو۔ نیروبی سے لیک ناکورو کے راستے میں اکثر ٹریفک جام ملتا ہے جس کی وجہ سے 185 کلومیٹر کا یہ راستہ ساڑھے تین سے چار گھنٹے کا بن جاتا ہے۔ شاہراہ کے دونوں طرف کثرت سے کھیت نظر آتے ہیں اور جہاں کھیت نہیں ہوتے وہاں سبزہ تاحد نگاہ پھیلا دکھائی دیتا ہے جس میں اکثر مویشی اور بعض جگہوں پر زیبرے چرتے نظر آتے ہیں۔ اگر پتہ نہ ہو کہ آپ نیروبی میں ہیں تو سڑک کے دونوں اطراف کی سرسبزو شاداب وادیاں یورپ کا سا سماں دیتی ہیں۔ خیر صبح ساڑھے آٹھ بجے ائیرپورٹ سے نکلے تقریبا ساڑھے چار گھنٹے بعد یعنی دیڑھ بجے لیک ناکورو پہنچے۔ ہوٹل میں سامان رکھا فریش ہوکر کھانا کھاکر پھر لیک ناکورو دیکھنے نکلے۔ یہ دراصل ایک بڑا نیشنل پارک ہے جو کہ اس آتش فشانی جھیل کے کنارے آباد ہے۔ نیشنل پارک میں جابجا آپکو جنگلی جانور نظر آتے ہیں جن کو دیکھنے سیاحوں کی کثیر تعداد یہاں آتی ہے اور سفاری کرتی پائی جاتی ہے۔ پارک کے کنارے آپکو لا تعداد آبی پرندے نظر آتے ہیں جن میں سائیبیریا سے آنے والی مرغابیاں اور فیلیمنگو وغیرہ قابل ذکر ہیں۔ جنگلی بھینسوں کی ایک معتدبہ تعداد گھاس چرتی دکھائی پڑتی ہے جس کو مقامی لوگ سخت خطرناک اور مشتعل جانور بتاتے ہیں۔ سفاری گاڑیوں میں گھومتے سیاحوں کو گاڑیوں کے ڈرائیور ان تمام جگہ لے جاتے ہیں جہاں ان کی معلومات اور تجربے کے تحت گینڈے، شیر، زرافے، زیبرے اور ہرن وغیرہ نظر آسکتے ہیں۔  سفاری گاڑیوں میں سوار ہوکر ان تمام جانوروں کو بہت قریب سے دیکھا جاسکتا ہے۔ چڑیا گھروں میں ان جانوروں کو دیکھنا اور ان کے اصل ماحول میں دیکھنے میں زمین آسمان کا فرق ہے۔ ہر جانور اپنی جسامت سے قوی اور اپنے رنگ و روپ سے نہایت خوبصورت نظر آتا ہے جبکہ چڑیا گھروں میں آزادی سلب ہوجانے کے سبب یہی جانور انتہائی لاغر اور بد صورت محسوس ہوتے ہیں۔ شہری آبادی کے دھویں کی ماحولیاتی آلودگی سے کوسوں دور ناکورو لیک کینیا کا انتہائی پرفضا مقام ہے۔ یہاں رات میں آسمان اتنا صاف اور تارے اس قدر چمکیلے نظر آتے ہیں کہ مانو ہاتھ بڑھا کر ستارے فلک سے توڑ لو۔ آج کے لئے اتنا کافی ہے کہ اب رات بہت ہوچلی۔ کل صبح مسائی مارا کے لئے نکلنا ہے سو اسکی روداد ان شاءاللہ کل رات تک۔  تحریر: محمد فھد حارث

##############################
https://www.facebook.com/mohammad.f.haris/posts/10157904804159903?comment_tracking=%7B%22tn%22%3A%22O%22%7D
تبصرہ بر کتاب "حضرت معاويه رض کی سیاسی زندگی" طبع جديد 2018 از قلم حافظ عبیداللہ  ================== یہ کتاب مولانا علی احمد عباسی کی تصنیف ہے جس کا پہلا ایڈیشن سنہ 1963ء اور دوسرا ایڈیشن سنہ 1987ء میں شائع ہوا،  جیسا کہ کتاب کے عنوان سے ظاہر ہے کہ اس کتاب کا موضوع امير المؤمنين سيدنا معاويه بن ابى سفيان (رضي الله عنهما) کی زندگی ہے ، خاص طور پر آپ کی سیاسی زندگی.  اس کتاب کا اسلوب اس موضوع پر لکھی گئی دیگر کتب سے "ذرا ہٹ کے" ہے، مصنف رح نے  قرن اول کے اہم واقعات اور تاریخی روایات پر حالات وواقعات کو سامنے رکھتے ہوئے تعمیری انداز میں تنقیدی تبصرہ کیا ہے ، یہ کتاب پچھلے کئی سالوں سے نایاب تھی، ہمارے دوست جناب محمد فہد حارث صاحب حفظه الله نے اس مفید کتاب کو اپنے ادارے "حارث پبلی کیشنز" سے نہایت عمدہ اور خوبصورت بنا کر شائع کیا ہے اور ایک نسخہ ہمیں بطور ہدیہ ارسال فرمایا.   اصل کتاب کا مقدمہ مولانا احتشام الحق تھانوی رح نے لکھا تھا، محمد فہد حارث نے اس نئے ایڈیشن میں مقدمہ سے پہلے  "پیش گفتار" کے عنوان سے تقريباً 30 صفحات پر مشتمل ایک جاندار اور معلومات افزا مضمون لکھا ہے جس میں خاص طور پر زمانہ جاہلیت اور پھر زمانہ اسلام میں  بنو امیہ اور بنو ہاشم کے معاشرتى تعلقات  پر تفصیل سے روشنی ڈالی ہے، بد قسمتی سے علم الانساب اور تاريخ کا یہ گوشہ عام لوگوں کی نظر سے مخفی رہا ہے یا کسی سازش کے تحت مخفی رکھا گیا ہے تاکہ اذہان میں یہ بات بٹھا دی جائے کہ بنو امیہ اور بنو ہاشم تو ایک دوسرے کے دشمن تھے، محمد فہد حارث صاحب نے کتب انساب و تاریخ کے  حوالوں سے بنو ہاشم اور بنو امیہ کے درمیان بہت سی رشتہ داریاں گنوائی ہیں، مثلاً بنت رسول الله صلى الله عليه وسلم سيده زينب رض کا نکاح اپنے اموی خالہ زاد بھائی حضرت ابو العاص بن ربيع رض سے قبل از اسلام ہوا تھا جسے آپ صلى الله عليه وسلم نے بعد از ہجرت بھی قائم رکھا، بعثت کے بعد آپ صلى الله عليه وسلم نے اپنی دو صاحب زادیوں حضرت رقيه رض اور حضرت ام كلثوم رض کا نکاح یکے بعد دیگرے سیدنا عثمان بن عفان اموى رضي الله عنه سے کیا اور یہاں تک فرمایا کہ اگر میری دس بیٹیاں بھی ہوتیں تو ان کو ایک کے بعد عثمان کی زوجیت میں دے دیتا، سیدنا على بن ابي طالب هاشمى رض کی صاحبزادی رملہ بنت على ، مروان بن الحكم کے فرزند معاويه بن مروان کے ساتھ بیاہی گئیں جو اموی خلیفہ عبد الملك بن مروان کے حقیقی بھائی تھے، اسی طرح سيدنا على رض کی دوسری بیٹی انہی خلیفہ عبد الملك بن مروان کے ساتھ بیاہی گئی تھیں (بحواله: جمهرة انساب العرب لابن حزم والبداية والنهاية لابن كثير)، سيدنا حسين بن على رضي الله عنهما کی صاحبزادى سکینہ نے اپنے شوہر مصعب بن زبير رض کی شہادت کے بعد مروان بن الحكم کے پوتے الاصبغ بن عبدالعزيز بن مروان اموی سے نکاح کیا جو خلیفہ عمر بن عبدالعزيز کے بھائی تھے، سيدنا عبدالله بن جعفر طيار کی ایک صاحبزادى ام محمد کا نکاح خلیفہ يزيد بن معاويه بن ابي سفيان سے ہوا، اسی طرح سيدنا حسين بن علي رضي الله عنهما کا ایک نکاح سيدنا معاويه رضي الله عنه کی بہن میمونہ بنت ابی سفیان کی بیٹی ليلى بنت ابومرة بن عروه بن مسعود ثقفى سے ہوا تھا جن سے جناب على اكبر متولد ہوئے تھے.  الغرض! جناب محمد فہد حارث نے اس "پیش گفتار" میں مختصر مگر مدلل انداز میں ثابت کیا ہے کہ بنو امیہ اور بنو ہاشم باہم دشمن نہ تھے، یہ مضمون پڑھنے سے تعلق رکھتا ہے فجزاه الله احسن الجزاء .  مولانا على احمد عباسى مرحوم نے اپنی کتاب میں سب سے پہلے بعض کتب حدیث، چند اہم کتب تاریخ اور تاریخی مواد پر مشتمل کتابوں کا تعارف کروایا ہے  اور ان پر سیر حاصل تبصرہ کیا ہے یہ حصہ بھی قابل مطالعه ہے، اس کے بعد سيدنا معاويه رضى الله عنه اور آپ کے والد حضرت ابو سفيان رضى الله عنه کا تعارف کروایا ہے اور بہت سی غلط فہمیوں کا ازالہ کیا ہے ،  پھر عہد رسالت مآب صلى الله عليه وسلم، عہد صدیقی ، عہد فاروقی اور عہد عثمانی میں سيدنا معاويه رضى الله عنه کے ذمہ لگائی گئی خدمات کا مفصل ذکر کیا ہے ، خاص طور پر ملک شام کی گورنری کے دوران آپ نے جو شاندار خدمات سر انجام دیں ان پر تفصیل سے روشنی ڈالی ہے، انداز بیان ایسا ہے کہ مشکل سے مشکل تاریخی عقدے بڑے آرام سے کھلتے چلے جاتے ہیں.  اس کے بعد "زمانہ فتن" کے عنوان سے تیسرے خلیفہ راشد سيدنا عثمان بن عفان رضى الله عنه کے سانحہ شہادت کے بعد پیش آنے والے حالات شروع ہوتے ہیں، کتاب کے اس حصے میں جنگ جمل، جنگ صفین، واقعہ تحکیم اور اس کے بعد کے حالات کا جائزہ لیا گیا ہے اور کتاب کا یہ حصہ تاریخ کے طالب علموں کے لئے بڑے کام کی چیز ہے، اس زمانہ فتنہ کے ہر واقعہ کا تعمیری تنقیدی جائزہ لیا گیا ہے اور تاریخی روایات کو واقعات کی روشنی میں سمجھنے کی کوشش کی گئی ہے، اس کے بعد سيدنا معاويه رضى الله عنه کے دور خلافت کا ذکر شروع ہوتا ہے، اسی حصے میں "خلافت نبوت" کے عنوان کے تحت ایک طویل بحث کی گئی جو میرے نزدیک اس کتاب کا سب سے اہم حصہ ہے.  اس کے بعد "ولایت عہد" کے عنوان کے تحت سيدنا معاويه رض کی طرف سے اپنے بیٹے يزيد کو ولی عہد بنائے جانے کے بارے میں پھیلائے گئے منفی  تاریخی افسانوں کا جائزہ لیا گیا ہے اور اس سلسلے میں سيدنا معاويه رضى الله عنه پر کیے گئے اعتراضات کا قلع قمع کیا گیا  ہے، نیز سيدنا معاويه رض کی وفات کے بعد پیش آنے والے چند اہم واقعات (حادثه كربلا اور واقعه حره وغيره) کے اسباب و حقائق پر سیر حاصل بحث کی گئی ہے .. اور کتاب کے آخری حصے میں "بعض شبہات کا ازالہ" کے عنوان سے بہت سے تاریخی افسانوں کا جواب دیا گیا ہے.  الغرض! جہاں تک میرے مطالعه کا تعلق ہے سيدنا معاويه رضى الله عنه کی سیاسی زندگی پر اردو زبان میں اس سے بہتر کوئی کتاب میری نظر سے نہیں گذری، کتاب کا اسلوب عمدہ اور واقعات پر تبصرہ  معتدل ہے.  اہم نوٹ: کتاب کے مصنف چونکہ حفنی مسلک سے تعلق رکھتے تھے، اور اس نئے ایڈیشن کے ناشر اپنی نسبت مسلک اہل حدیث کے ساتھ بتاتے ہیں اس لیے چند مقامات پر حاشیے میں اختلافی نوٹ بھی ملتے ہیں، ان میں نئے ایڈیشن کے صفحه 69 کے حاشیہ نمبر 2 میں لکھے نوٹ پر مجھے شدید حیرت ہوئی، کیونکہ اس نوٹ کی نہ کوئی ضرورت تھی اور نہ ہی موضوع كتاب سے اس کا کوئی تعلق، مجھے اس نوٹ میں حاشیہ نگار کے مسلکی تعصب کی جھلک نظر آئی، انہوں نے خوامخواہ یہاں فقہ حنفی کو تنقید کا نشانہ بنایا ہے ، جس کی یہاں چنداں ضرورت نہ تھی کہ اس کتاب کا موضوع فقه حنفى كى تدوين یا اس کے مسائل نہ تھا.   بہرحال ، محترم محمد فہد حارث صاحب کو الله جزائے خیر عطا فرمائے کہ انہوں نے اتنی مفید نایاب کتاب کو پھر سے شائع كيا۔ مبصر: حافظ عبيد الله

##############################
https://web.facebook.com/mohammad.f.haris/posts/10157926111779903?comment_tracking=%7B%22tn%22%3A%22O%22%7D
صحابہ کرام رض اور بدعت ========= آپ کو بعض تاریخ و تحقیق کی کتب میں بڑی بڑی سرخیاں قائم ملیں گی کہ فلاں صحابی نے فلاں بدعت جاری کی وغیرہ وغیرہ لیکن یاد رہے کہ یہ ایک مسلمہ حقیقت ہے کہ صحابہ کرام رضی اللہ عنہ پر "بدعت شرعیہ" کا اطلاق ہرگز نہیں ہوسکتا کیونکہ اس بدعت کی حد صحابہ کرام رضوان اللہ اجمعین کے بعد سے شروع ہوتی ہے۔ اس لئے صحابہ رض خود بدعت کا موضوع نہیں بن سکتے، البتہ ان پر "بدعت لغوی محمود" کا اطلاق ہوسکتا ہے۔ سو صحابہ کرام رضوان اللہ اجمعین کے قرآن و سنت کے تحت جاری کردہ  بعض  اقدام کو آڑ بنا کر دو طرح کے اہل بدعت گروہ اپنے استدلالات لیکر آتے ہیں، ایک وہ گروہ جو کہ اپنی مذموم بدعات کو صحابہ کے بعض احسن اقدام جیسے کہ جمعہ کے دن دو اذانیں یا سیدنا عمر رض کا ایک امام کے پیچھے تراویح پر لوگوں کو جمع کرنا وغیرہ کے تحت سند قبولیت فراہم کرنے کی کوشش کرتے ہیں تو دوسرا وہ گروہ ہے جو ان اقدام کو بنیاد بنا کر صحابہ کو بدعات شرعیہ کا مرتکب قرار دیکر ان کو دین کا حلیہ بگاڑنے والا قرار دینے کی کوشش کرتا ہے۔ لیکن یاد رہے کہ ان دونوں گروہوں کے استدلالات نرے بودے اور قابل رد ہیں۔  دین مکمل صحابہ کی تعلیمات کے ذریعے ہوتا ہے، سو ان کے بعد دین میں کسی طرح کا اضافہ کسی طور سے قابل قبول نہیں، اور اسی طرح قرآن و سنت کی رہنمائی میں انکا جاری کردہ کوئی کام قطعی بدعت قرار نہیں دیا جاسکتا کہ رہتی امت میں ان سے زیادہ مزاج شناس اسلام پیدا نہیں ہوسکتے۔ اس بابت تفصیل کے لئے علامہ سرفراز خان صفدر کی کتاب "راہ سنت" لائق مطالعہ ہے، جس میں علامہ موصوف نے مذکورہ بالا مقدمہ بدلائل ثابت کیا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10157919100059903?comment_tracking=%7B%22tn%22%3A%22O%22%7D
محبوبہ مفتی نے آج وہ مان لیا جو عرصے دراز پہلے ہمارے آباو اجداد مان کر پاکستان آگئے تھے کہ دو قومی نظرئیے کی مخالفت کرکے انڈیا کو پاکستان پر ترجیح دینا کمشیریوں کی غلطی تھی۔ محبوبہ مفتی نے کہا کہ  We were wrong in chosing india over Pakistan. مودی کا مقصد ایک مہا ہندو دیش کا قیام ہے جس کو جلد یا بدیر اس نے حاصل کرلینا ہے اور اس میں بہت بڑا ہاتھ مسلم امہ کی بے حسی کا بھی ہے۔

##############################
https://web.facebook.com/mohammad.f.haris/posts/10157927705579903?comment_tracking=%7B%22tn%22%3A%22O%22%7D
کشمیر کا مسئلہ ۔ ایک ہندوستانی مسلمان کے قلم سے ========= غلطیاں لمحوں میں ہوا کرتی ہیں, اور اس کی سزا صدیوں بھگتنی پڑتی ہے, کچھ یہی کشمیر میں ہوا ہے, کسی نے تو غلطی کی تھی, شاید پڑوسی ملک کے لیڈران نے, یا شاید اپنے ہی ملک کے قائدین نے, یا پھر خود کشمیریوں نے, ان کی سب سے بڑی غلطی تو یہی رہی کہ وہ کبھی متحدہ موقف پیش ہی نہیں کرپائے, کچھ پاکستان زندہ باد کے نعرے سے دل بہلاتے, تو کچھ لوگ ہندوستانی سرکاری مراعات سے مستفید ہوتے, انہیں ہندوستان ہی اچھا لگتا, کچھ ایسے بھی ہوتے جنہیں آزاد کشمیر چاہئےتھا, حالانکہ آزاد کشمیر محض ایک خواب تھا, ایک بھیانک خواب, جس کی تعبیر محض تباہی تھی, دونوں ملکوں میں سے کسی کی بھی خواہش نہیں کہ ایک اور ملک کا درد سر مول لیں, بہرحال آزادی کے متوالے تھے سو جوش اور جذبے کا کیا کہنا, ادھر مراعات سے فائدہ بھی اٹھاتے رہے, ادھر لڑتے بھی رہے. حالات ہمیشہ یکساں کہاں رہتے ہیں,ہندوستان کے افق پر بی.جے.پی کا سورج دوبارہ چمکا, امت شاہ کو وزیر داخلہ بنایا گیا, دل نے کہا یہ بندہ کچھ تو الٹا سیدھا کرے گا, سو الیکشن کا وعدہ تھا, اس نے پورا کیا, مگر محض میجوریٹی کو خوش کرنے کے لئے, کشمیریوں کی کہاں پڑی تھی کہ کم سے کم مشورہ ہی لے لیا جاتا, جس طریقے سے آرٹیکل 370 اور آرٹیکل 35 A کو ختم کیا گیا ہے, کیا پتہ کل اسی پریزیڈنشیل آرڈر کا سہارا لے کر ملک کے قانون سے Secular, Democratic Republic کے لفظ کا خاتمہ کرکے "Hindu Rashtra" لکھ دیا جائے, اور یہ کوئی بعید بات نہیں, کہ جب آرٹیکل 370 کا خاتمہ کردیا گیا جس کے بارے میں لیگل ایکسپرٹ کہا کرتے تھے کہ یہ صرف بی.جے.پی کی بڑبول ہے, ورنہ اسے اتنی آسانی سے ختم نہیں کیا جاسکتا, اسے محض ایک گھنٹے کی سیشن میں بغیر ڈیبیٹ اور بغیر ڈسکشن کے ختم کردیا گیا, تو کیا بعید ہے کہ کل جو بولنے والے باقی بھی بچے ہیں ان کی گردن پر چھری رکھ کے بات منوا لی جائے, ہمارے وزیر داخلہ کو تو اس کا تجربہ بھی ہوچکا ہے. ہمیں یہ بات تسلیم کرنے میں اب کوئی عار نہیں ہونی چاہئے کہ کم سے کم شمالی ہند کا ہندو اب Polarize نہیں, بلکہ حد درجہ Radicalize ہوچکا ہے, مسلم دشمنی ہی اب اس کے لئے سب کچھ ہے, آر.ایس.ایس نے ہندو ذہن میں مسلمانوں کے تئیں جو نفرت بھر دی ہے, اب ہندو قوم اس نفرت کی بنیاد پر کسی بھی حد تک جاسکتی ہے, انہیں اب نہ ڈوپلمنٹ سے مطلب ہے, نہ ایمپلائمنٹ سے, نہ تعمیر و ترقی سے, اب اگر کوئی بھی پالیسی جو مسلمانوں کے خلاف ہے تو وہ ان کے لئے نیشنل ہِت میں ہے, اور یقین مانئے امت شاہ اور مودی نے اتنا بڑا جو فیصلہ لیا ہے, اس نے انہیں ہمیشہ کے لئے ہیرو بنا دیا, اب جو آوازیں مخالفت میں اٹھا کریں گی بھی, وہ ان کے ووٹ بینک کو ذرہ برابر بھی نقصان پہونچانے والی نہیں, تین طلاق کا فیصلہ عام ہندؤوں کے نزدیک بڑا تاریخی رہا ہے, اس وجہ سے نہیں کہ اس سے مسلم عورتوں کا فائدہ ہوگا, بلکہ اس سے وجہ سے کہ ملاؤں نے اس کی مخالفت کی تھی, اس کے باوجود مودی جی نے پرواہ نہ کرتے ہوئے اسے پاس کرادیا تھا, سو کشمیر کا معاملہ تو اسے بڑھ کر ہے اور جس طریقے سے چٹکیوں میں اسے حل کیا گیا ہے, اس نے ان دونوں کو ہمیشہ کے لئے ہندو قوم پرستوں کی نگاہ میں امر کردیا ہے. ہندؤوں میں ایک بہت ہی کم تعداد باقی بچی ہے جو Constitutional Morality میں یقین رکھتی ہے, اور ایسے لوگ بھی مٹھی بھر ہیں, جنہیں انگلیوں پر گنا جاسکتا ہے, اور ان کو بھی کب ڈرا دھمکا کر خاموش کردیا جائے یا وہ خود ہی پالا بدل لیں کچھ کہا نہیں جاسکتا, آخر کون کب تک مخالفت کرے گا, اسٹیبلشمنٹ سے تو ڈر ہر کسی کو لگتا ہے, ہم لوگ بھی ڈرتے ہیں, ہم کشمیر کے مسئلے پر صحیح سے کچھ لکھ بول نہیں سکتے, مقابلہ اس اسٹیبلشمنٹ سے ہے جس کے ٹرول جب جسے چاہیں اینٹی نیشنل قرار دے دیں, ہم چیخ چیخ کر نہیں کہہ سکتے کہ یہ جو فیصلہ لیا گیا ہے, یہ غیر جمہوری ہے, غیر اخلاقی ہے, Right to self-determination کا وعدہ کہاں گیا, جس بنیاد پر Accession ہوا تھا اسی کو کیوں ختم کردیا گیا؟ یہ فوجی بوٹ, یہ گلی نکڑ پر چمچماتی بندوقیں, کب تک رکھوگے ایسے؟ بھلا جذبوں کو بھی کبھی مارا جاسکتا ہے, کچھ لمحوں کے لئے انہیں ڈرا دھمکایا کر دبایا جاسکتا ہے, مگر ختم نہیں کیا جاسکتا ہے, جب بھی موقع ملنا ہے, ان جذبوں کو پھوٹ پڑنا ہے, وہ بھی اس شدت کے ساتھ کہ روکنا بس میں ہی نہ رہے. آج کشمیری ڈرے سہمے ہیں, خاموش ہیں, کل کو یہ خاموشی کسی طوفان میں بدل جائے تو کیا آپ کا انہیں ٹیررسٹ قرار دینا صحیح ہوگا؟ ہم یہ سب سوال اب نہیں پوچھ سکتے, کیونکہ اسے نیشنل سیکورٹی اور انٹیگرٹی سے جوڑ دیا گیا ہے, اور نیشنل سیکورٹی بھی کیا, محض ایک کانسیپٹ, جس کا استعمال اکثر اسٹیبلشمنٹ لوگوں پر ظلم و ستم ڈھانے کے لئے ہی کرتی ہے, Integrity without Integration محض زمین کا چاہا جانا ہے, اہل زمین کو نہیں. کشمیر الگ ہوجائے یا پاکستان سے مل جائے, اس کی حمایت میں میں کبھی نہیں تھا, ہاں یہ میں ضرور چاہتا تھا اور چاہتا ہوں کہ کشمیر ہندوستان کا ہی حصہ رہے, مگر ایسے نہیں, فیصلے کا حق انہیں دیا جائے, اور اس کے لئے لازمی تھا کہ گورنمنٹ ناراض کشمیریوں سے قریب ہو, انہیں اپنے قریب لائے, گلے لگائے, ان کے غم اور غصہ کو سمجھنے کی کوشش کرے, مگر یہ سب کچھ نہ کرکے آرٹیکل 370 کا خاتمہ اس Accession پر حملہ ہے جس کی بنیاد پر کشمیر ہندوستان کے ساتھ تھا, 26 اکتوبر 1947 کا یہ الحاق دو ملکوں کا الحاق تھا, یہ ایسے ہی تھا جیسے دو ملک اپنی آئیڈنٹی کو Preserve کرتے ہوئے ساتھ کام کرنے پر راضی ہوجائیں, اسی لئے تو کشمیر کے جھنڈے کو بھی باقی رکھنے کا وعدہ ہوا تھا, اور کشمیر کے کانسٹیٹیوشن کو بھی, ہندوستانی قانون میں بھلے ہی اسے Temporary لکھا گیا تھا, مگر اس کے خاتمے کے لئے کشمیری حکومت کی منظوری ضروری قرار دی گئی تھی, جسے ہماری گورنمنٹ نے محض گورنر کی منظوری سمجھا, حالانکہ دو دن پہلے گورنر کو خود نہیں معلوم تھا کہ کیا فیصلہ لیا جانے والا ہے, وہ اپنے انٹرویوز میں فرما رہے تھے کہ یہ نئے فوجیوں کی آمد محض روٹین ہے اور اس کا آرٹیکل 370 سے کوئی لینا دینا, اور پھر گورنر کی منظوری حکومت کی منظوری کب سے ہونے لگی سمجھ سے پرے ہے,گورنر خود حکومت اپانئنٹ کرتی ہے, اور فیصلہ لینے کے لئے اپنے ہی ایمپلائی کی منظوری کو عوام کی منظوری سمجھنا محض ہنسنے کا سبب ہوسکتا ہے, قانون نہیں. بہرحال اب تو جو ہونا تھا ہوچکا, اور بہت ممکن ہے کہ سرحدوں پر حالات کشیدہ ہوجائیں, ایسی صورتحال میں کشمیریوں کا رد عمل کیا ہوتا ہے نہیں معلوم, لیکن یہ تو ہے کہ ہندوستانی حکومت کشمیر میں ان آوازوں کو کھونے والی ہے جو کبھی ہندوستان کے ساتھ جڑے رہنے کے فوائد گناتے تھے, اس جلد بازی کے فیصلے سے حکومت نے کشمیریوں کی نظر میں مین اسٹریم پولیٹیکل لیڈرز کو مجرم بنا دیا ہے جو اپنی قوم کو یقین دلاتے ہوئے نہیں تھکتے تھے کہ ہم ہندوستانی ہیں, اب وہ کس منہ سے اپنے عوام کا سامنا کریں گے, اور بہت ممکن ہے کہ وہ بھی اپنے خیالات بدل لیں, جو کہیں نہ کہیں ہندوستان کے لئے نقصاندہ ہی ہے. اس فیصلے سے نکل کر کیا آتا ہے یہ تو وقت ہی بتائے گا, لیکن سردست کشمیریوں سے یہی گزارش ہے کہ وہ اپنی زمینیں بیچنے کی غلطی نہ کریں گے, کہیں نہ کہیں آرٹیکل 35 کو ختم کرنے کے پیچھے مقصد ڈیموگرافی کی تبدیلی ہی ہے تاکہ ہمیشہ کے لئے ایک مسلم میجوریٹی والے اسٹیٹ کے سر درد سے چھٹی مل جائے, ویسے خدا کی ذات پر اس قدر بھروسہ ہے کہ بار بار میرے ذہن میں پاک پروردگار کا وہ فرمان آرہا ہے کہ بہت ممکن ہے کہ تم کسی چیز کو ناپسند کرو اور وہ تمہارے لئے بہتر ہو, تو غالب گمان ہے کہ ذات باری تعالی نے کچھ اور پلان کررکھا ہے, لوگ چالیں چلتے ہیں اور بھول جاتے ہیں کہ سب سے بہتر چال چلنے والا بس اوپر والا ہی ہے. تحریر: عزیر احمد (ہندوستان)

##############################
https://web.facebook.com/mohammad.f.haris/posts/10157926859569903?comment_tracking=%7B%22tn%22%3A%22O%22%7D
لیک نایواشا ۔ کینیا میں آخری دن ======= کینیا میں آخری دن ہمارا قیام لیک نایواشا میں تھا۔ یہ  میٹھے پانی کی ایک جھیل ہے جو کہ  نیروبی کے شمال مغرب میں نایواشا قصبے  کے ساتھ ہے۔ نایواشا مسائی زبان کا  لفظ ہے جس کا مطلب بپھرا ہوا یا ظغیانی والا پانی ہے۔ اس نام کی وجہ اس جھیل کی موسمی حالت ہے  جس کے زیرِاثر اس کا پانی اترتا اور چڑھتا رہتا ہے۔  یہ جھیل سطح سمندر سے تقریباً ۶۱۸۱ فٹ  کی اونچائی پر ہے۔ جھیل کا رقبہ تقریباً ۵۴ اسکوائر میل  ہے جو کہ پان کی شکل  اختیار کئے ہوئے ہے۔  اس جھیل سے لگ کر ہی ایک چھوٹا سا ہلالی شکل کا جزیرہ ہے جو کہ کریسنٹ آئی لینڈ کہلاتا ہے۔  ۱۹۹۵ء تک یہ جزیرہ جانوروں سے خالی تھا، تاہم ۱۹۹۵ء میں یہاں ہالی ووڈ کی ایک مووی کی شوٹنگ کے دوران مسائی مارا سے ہرن، چیتل، نیل  گائے اور دیگر چوپائے لاکر رکھے گئے تھے جنھیں مووی کی شوٹنگ ختم ہونے کے بعد اسی جزیرہ پر چھوڑ دیا گیا تھا۔ چونکہ جزیرے پر کوئی گوشت خور جانور نہیں پایا جاتا تھا اسی لئے چند ہی سالوں میں یہاں چوپایوں  کی  کافی زیادہ کثرت ہوگئی۔  کشتی کے ذریعے جھیل کی سیر کرتے ہوئے جھیل سے لگتے جزیرے کے کنارے پر ان جانوروں کو بآسانی چرتے ہوئے دیکھا جاسکتا ہے۔ یہ جھیل ایک زیرِ زمین چشمے کے سبب وجود میں آئی تھی جو آج بھی جاری و ساری ہے۔ جھیل کی گہرائی تقریباً ۳۰ فٹ  ہے تاہم بعض جگہ یہ گہرائی ۹۸ فٹ تک بھی چلی جاتی ہے۔   موسمی حالات کے تغیر کے سبب  چونکہ اس جھیل کا پانی اترتا چڑھتا رہتا ہے اسی وجہ سے آپ کو جھیل کے کنارے پانی میں کھڑے کئی مردہ درخت نظر آتے ہیں جن کی ننگی و مردہ شاخوں پر مقامی مچھیرے کھڑے دوڑیوں سے مچھلیوں کا شکار کررہے ہوتے ہیں۔ جھیل کے ساتھ ہی  سیاحوں کے قیام کے لئے کئی ریزورٹ بنے ہوئے ہیں ۔ ان ریزورٹ کے آگے چھوٹے چھوٹے لان دئیے گئے ہیں جن میں سیاح بیٹھ کر جھیل کا نظارہ کرتے ہیں۔ اس جھیل کی سب سے بڑی تفریح چھوٹی کشتیوں میں جھیل کی سیر ہے جو کہ تقریباً ایک گھنٹے پر محیط ہوتی ہے۔ ہم  بھی ایک کشتی والے سے بات کرکے گھنٹے بھر کے لئے جھیل کی سواری کو نکلے۔  یہ اسٹیمر لگی چھوٹی چھوٹی کشتیاں ہوتی ہیں جن میں ایک ساتھ ۸ سے ۱۰ لوگوں کے بیٹھنے کی گنجائش ہوتی ہے۔   جھیل کی سیر کے دوران کشتی کا ناخدا ہم کو  جھیل میں پائے جانے والی مچھلیوں، پرندوں اور دریائی گھوڑوں کے بارے میں بتاتا جاتا۔  جھیل کے کنارے پانی میں آپ کو دریائی گھوڑے بکثرت نظر آتے ہیں۔ کشتی والے عموماً ان دریائی گھوڑوں سے فاصلہ بنائے رکھتے ہیں کیونکہ  زیادہ قریب جانے کی صورت میں یہ دریائی گھوڑے کشتیوں پر حملہ کردیتے ہیں۔ کینیا میں ہر سال سب سے زیادہ اموات جنگلی بھینسوں اور اس کے بعد دریائی گھوڑوں سے تصادم کی صورت میں ہی واقع ہوتی ہیں۔  جھیل  میں   آپ کو کئی خوبصورت پرندے بھی نظر آتے ہیں جن میں دیوقامت پالیکن اور چھوٹے چھوٹے کنگ فشر ز  شامل ہوتے ہیں۔ یہ کنگ فشر جھیل کے کنارے درختوں کی شاخوں پر بیٹھے دکھائی دیتے ہیں اور پانی کو گھورتے رہتے  ہیں اور جیسے ہی پانی میں ان کو کوئی مچھلی یا اپنا شکار نظر آتا ہے یہ  تیر کی تیزی سے پانی میں  غوطہ لگا اسکو اپنی چونچ میں دبا کر واپس  درختوں کی شاخ پر آبیٹھتے ہیں۔ اسی طرح اس جھیل کے کنارے آپ کو کئی طرح کے ہدہد بھی نظر آتے ہیں جن میں سرمئی سر والا ہُدہُد اور داڑھی والا ہُد ہُد  شامل ہیں۔  اونچے درختوں کی شاخوں پر افریقن فش ایگل بھی نظر آتے ہیں۔ درختوں میں غور سے جھانکو تو سفید دھبوں والے الّو بھی دیکھنے کو مل جاتے ہیں اسی طرح لال اور ہرے رنگ پر مشتمل خوبصورت فشر لو برڈ نامی طوطے بھی بکثرت جھیل کے آس پاس اڑتے دکھائی دیتے ہیں۔ لمبی ٹانگوں والے اسٹارک بھی جھیل  کے آس پاس  ہی گھومتے دیکھے جاسکتے ہیں۔ کشتی کا ناخدا ہمیں گھنٹے بھر جھیل کے کنارے  گھماتا رہاجہاں ہم جھیل میں رہنے والے مختلف پرندوں اور  کریسنٹ آئی لینڈ پر موجود جانوروں کا نظارہ کرتے رہے۔  گھنٹے بھر کے بعد  واپسی کی راہ لی۔ واپس جاتے ہوئے پانی میں مختلف اقسام کی بطخیں اور مرغابیاں دیکھنے کو ملیں۔ مرغابیوں کے اڑنے کا طریقہ نہایت شاندار معلوم ہوا جہاں وہ جھیل کےپانی پر دوڑتی  ہوئی جہاز کی طرح باقاعدہ ٹیک آف کرتی یعنی اڑان بھرتی  نظر آتی ہیں۔ ہماری کشتی کے ناخدا نے ہمیں بتایا کہ یہاں ان پرندوں اور جانوروں کا شکار کرنے کی کسی کو اجازت نہیں ہے یہاں تک کہ اگر کبھی کسی مچھیرے پر دریائی گھوڑا حملہ کردے تب بھی ان کو مارنے کی اجازت نہیں ۔  المختصر لیک نایواشا کا سفر کافی مختصر لیکن دلچسپ رہا کہ کئی منفرد اور نئے قسم کے پرندے اور جانوروں کو دیکھنے کا اتفاق ہوا۔ گھنٹے بھر کا سفر کرکے ہم اپنے ہوٹل پہنچے جہاں رات قیام کرکے اگلے دن صبح نیروبی ائیرپورٹ سے واپس دبئی کی فلائٹ لینی تھی۔ تحریر: محمد فھد حارث

##############################
https://web.facebook.com/mohammad.f.haris/posts/10157957793074903?comment_tracking=%7B%22tn%22%3A%22O%22%7D
سیدنا عثمانؓ اورشورش و شہادت ========= دوست نے اعتراض کیا کہ اسلامی سلطنت کے جن علاقوں میں سازش کی وجہ سے عثمانؓ کی شہادت ہوئی اور مسلمانوں کی وحدت کو زنگ لگا ان علاقوں میں غلط فیصلے بھی کیے گئے اور وہاں کے اندرونی حالات بھی مسائل کا شکار تھے اور اس سب کی بنیادی وجہ انتظامی کمزوری ہی ہوگی بد عقیدگی یا بدنیتی نہیں۔ رائی ہوتا ہے تو پہاڑ بنتا ہے ورنہ ایسے ہی کوئی اٹھ کر خلیفہ وقت کو قتل نہیں کر سکتا۔ جواب: ۔۔۔۔۔۔۔ مجھے یہاں جس بات سے اختلاف ہے وہ یہ ہے کہ صحیح تاریخی حقائق سے یہ بات ثابت ہی نہیں کی جاسکتی کہ  سیدنا عثمانؓ کے دور میں جن علاقوں میں شورش بپا ہوئی ان میں کوئی غلط فیصلے کئے گئے۔ یہ شورش غلط فیصلوں کی وجہ سے نہیں ہوئی بلکہ شورش کرنے والوں کو شورش بپا کرنی تھی سو انہوں نے غلط الزامات لگا کر شورش بپا کی۔ بس فرق یہ تھا کہ سیدنا عثمان ؓ نے اپنی حلیم طبیعیت کی وجہ سے شورش کرنے والے لوگوں پر سختی نہیں کی بلکہ انکی رائے کو پیار سے ہموار کرنے کی کوشش کی۔اگر سیدنا عثمانؓ بھی ان لوگوں سے ویسا ہی معاملہ روا رکھتے جیسا معاملہ اس طرح کے لوگوں سے  سینا عمر ؓ و سیدنا معاویہؓ نے روا رکھا اور انکی شورش کو نرمی کے بجائے ڈنڈے سے فرو کرتے تو کبھی یہ شورش انکی شہادت کا نتیجہ نہیں بنتی۔ ورنہ تاریخ گواہ ہے کہ خود نبی صلی اللہ علیہ وسلم کے دور میں ایسی بغاوتیں ہوئیں حتیٰ کہ بھرے مجمع میں ایک شخص نے اٹھ کے نبی صلی اللہ علیہ وسلم پر اقربا پروری و نا انصافی کا الزام تک لگایا،  سیدنا ابو بکرؓ کے دور میں تو ارتداد  اور زکوٰۃ تک کا انکار کر دیا گیا،  سیدنا عمر ؓ کے دور میں  ایران کے سرحدی علاقوں میں بغاوتیں ہوتی رہیں جنکو بزور طاقت دبایا جاتا رہا۔  سیدنا معاویہ ؓ کے دور میں حجر بن عدی کے قتل کا واقعہ سب ہی کو معلوم ہے اور اس طرح کی اور بغاوتیں ہوتی رہیں اور انکو پہلے افہام و تفہیم اور جب اس سے بات نہ بنی تو طاقت کے زور سے دبایا گیا۔  جن لوگوں نے بغاوت کر کے عثمانؓ کو شہید کیا انکو عثمانؓ کی پالیسیوں سے کوئی حقیقی اختلاف نہ تھا بلکہ بس انکو بغاوت کرنی تھی سو انہوں نے کی۔ انکو اسلام کا اجتماعی نظام درہم برہم کرنا تھا سو انہوں نے کیا اور یہ سب انہوں نے عرب دشمنی اور اپنی نسل پرستی میں کیا۔ یہ سارے لوگ عبداللہ بن سبا کے تیار کردہ تھے۔یہی وجہ ہے کہ ان لوگوں کو اپنی حمایت میں ایک بھی صحابی کا ساتھ میسر نہیں آسکا۔  تاریخ کا مطالعہ کرنے سے نظر آتا ہے کہ ان لوگوں کو سزا کے طور پر جس علاقے میں بھی جلا وطن کیا گیا وہاں کے گورنروں نے یہی کہا کہ ان لوگوں میں کوئی بھلائی نہیں، یہ سراسر فتنہ ہیں، انکے پیش نظر صرف فساد ہے اسی لئے عبدالرحمٰن بن خالد بن ولید نے انکو جوتے لگا کے انکے کس بل نکالے اور معاویہ ؓ نے انکو شام سے یہ کہہ کر جلاوطن کر دیا کہ میں نے انکو نرمی سے سمجھانے کی بہت کوشش کی لیکن یہ سدھرنے والے نہیں۔ مجھے ڈر ہے کہ اگر یہ شام میں رہے تو یہاں کے لوگوں میں بھی فتنہ پھیلا دینگے۔ لیکن ان سارے گورنروں میں سے کسی ایک نے بھی یہ نہیں کہا کہ عثمانؓ کو اپنی پالیسی پر نظر ثانی کرنی چاہیئے اور ان لوگوں کی فلاں فلاں بات ٹھیک ہے۔تو پھر  آج ہم یہ کیسے کہہ سکتے ہیں کہ اندرونی حالات کی انتظامی کمزوری کی وجہ سے ان لوگوں نے شورش کی۔ ان لوگوں کو شورش کرنے کا موقع ملا کیونکہ عثمانؓ نے اپنے پیشروؤں ابو بکر و عمر ؓ کی طرح ان لوگوں کے ساتھ سختی نہیں برتی ۔ اسکا  شکوہ عمرو بن العاص ؓ نے بھی ایک موقع پر ان الفاظ میں تھا: ’’میں دیکھتا ہوں کہ آپ انکے لئے نرم اور ڈھیلے ہیں، عمر ؓ سے بھی زیادہ ان پر نوازشیں کیں، آپ کو چاہیئے کہ اپنے صاحبین کی روش اختیار کریں، سختی کی جگہ سختی اور نرمی کی جگہ نرمی، شرپسندوں کے لئے سختی ہی مناسب ہے، نرمی ان لوگوں کے لئے ہونی چاہیئے جو عوام کے خیر خواہ ہوں، لیکن آپ بیک وقت دونوں کے لئے نرم ہیں۔ (طبری ج ۴ ص ۳۳۷، البائیہ والنہائیہ ج۷ ص ۱۶۹، انساب الاشراف ج۵، ص ۶۱) خود عثمانؓ کو یہ محسوس ہوگیا تھا کہ شرپسندوں کو جو اتنی جرات ہوئی ہے وہ خود انکی اپنی نرمی کا نتیجہ ہے، آپ نے فرمایا: ’’واللہ! تم نے میری ایسی چیزوں پر عیب گیری کی جن کو عمر ؓ نے کیا تو تم نے انکی تصویب کی۔ بات دراصل یہ ہے کہ عمر ؓ نے تم کو پیروں سے روندا، ہاتھوں سے مارا اور زبان سے تمہاری خبر لی۔ عمر ؓ کے اقدامات پر، چاہے تمہیں پسند تھے یا نا پسند، تم منقار زیر پر رہے۔ میں نے نرمی اختیار کی، تمہارے لئے سراپا شفقت بنا رہا، تم پر کبھی ہاتھ نہیں اٹھایا نہ زبان چلائی، اسکا نتیجہ یہ ہوا کہ تم مجھ پر چڑھ آئے اور مجھ پر دلیر ہوگئےــ۔ (طبری ج ۴ ص ۳۳۷، البائیہ والنہائیہ ج۷ ص ۱۶۹، انساب الاشراف ج۵، ص ۶۱) اسی طرح سے عبداللہ بن عمر ؓ فرماتے ہیں کہ: ’’عثمانؓ کے بہت سے ایسے کاموں پر نکتہ چینی کی گئی جو عمر ؓ نے کئے ہوتے تو کوئی اعتراض نہ کرتا‘‘۔ (الاستیعاب، ج۲، ص ۴۷۸) اور آخر میں عبداللہ بن زبیرؓ کی رائے سن لیجیئے جو قطیعت سے یہ بات ثابت کر دیتی ہے کہ عثمانؓ کے خلاف لگائے گئے سارے الزامات بے بنیاد تھے اور ان سے شورش کا کوئی جواز نکل ہی نہیں سکتا تھا۔ آپ فرماتے ہیں ’’عثمانؓ کے معترضین میں ایک جماعت مجھ سے ملی اور ان پر نکتہ چینی کرنے لگی، میں نے ان سے ابو بکرؓ و عمر ؓ کی سیرت پر گفتگو کی اور ان کے ایسے اقدامات ذکر کئے، جن پر کسی نے اعتراض نہیں کیا تھا، لیکن انہی اقدامات پر عثمانؓ ہدف تنقید بن گئے، میری ان باتوں سے وہ ایسے لا جواب ہوئے جیسے انگوٹھا چوسنے والے بچے۔ (انساب الاشراف ج ۵، ص۹)  پس شورش صرف فساد بپا کرنے کے لئے برپا کی گئی، اسکی تہہ میں کوئی بھی حقیقی بد انتظامی کی وجہ نہیں تھی۔ عثمانؓ کی طرف سے کوئی غلطی یا غیر مناسب اقدام ہوا ہی نہیں کبھی۔ انکی  خلافت بھی سیدین ابو بکر و عمر اور معاویہ ؓ کی طرح بے داغ تھی، بس انکی نرمی نے اسلام دشمن عناصر کو انکے خلاف بغاوت کرنے کا موقع دیدیا ورنہ اگر وہ چاہتے تو یکبارگی میں ان لوگوں کو بغاوت کے جرم میں قتل کروا کر حالات کا رخ موڑ دیدیتے۔ لیکن انہوں نے اپنا خون بہہ جانے دیا لیکن کلمہ گوؤں پر تلوار اٹھنے کو پسند نہ کیا۔ وہ الگ بات ہے کہ انکی اس احتیاط کے باوجود بھی بعد میں سینکڑوں کلمہ گو لوگوں نے انکے قصاص کے معاملے میں ایک دوسرے کو قتل کیا۔ تحریر: محمد فھد حارث

##############################
https://web.facebook.com/mohammad.f.haris/posts/10157956653409903?comment_tracking=%7B%22tn%22%3A%22O%22%7D
ہندوستان میں بڑھتی ہندو انتہا پسندی اور مسلم دشمنی ============== میری اس پوسٹ سے شاید بہت سے ہندوستانی مسلمان خفا ہوں لیکن بقول حدیث نبوی صلی اللہ علیہ وسلم ہم ظاہر پر فیصلہ کرتے ہیں۔ حالیہ الیکشن میں مودی کا سرکار کا اکثریت حاصل کرکے ایوان اقتدار تک پہنچنے نے یہ ثابت کردیا ہے کہ ہندوستان کے ہندوؤں کی اکثریت مسلم دشمن انتہا پسند لوگوں پر مشتمل ہے جن کی زندگی کا مقصد وحید ہندوستانی سرزمین سے مسلمانوں کا صفایا کرنا ہے۔ آسام میں جس بے دردی سے مسلمان اکثریت کو ہندوستانی شہریت سے محروم کیا جارہا ہے، یہ ایک دفعہ پھر سے روہنگیا مسلمانوں کی تاریخ دہرائی جارہی ہے۔ ضرورت ہے کہ ہندوستانی، پاکستانی اور بنگلہ دیشی مسلمان یک فکر ہوکر اس انتہا پسندی کا مقابلہ کریں۔ یاد رکھیے وطنیت کی نیلم پری آپ کے افتراق کا سب سے بڑا سبب ہے۔ للہ آپس میں الجھنا چھوڑئیے، سرحدوں کو پاٹ کر ایک دوسرے کے لئے سیسہ پلائی دیوار بن جائیے۔ مغربی اقوام اور ہندوؤں کی چاپلوسی نہ پاکستانی مسلمانوں کو کوئی فائدہ دے گی اور نہ ہندوستانی مسلمانوں کو اس ہندو انتہا پسندی کے عفریت سے آزاد کرسکے گی۔ ہم کو جو کرنا ہوگا خود کرنا ہوگا۔ ماضی کے تجربات نے ثابت کردیا ہے کہ مسلمانوں کا ان کے آپسی بھائیوں کے سوا کوئی دوسرا غمخوار نہیں۔ https://www.nytimes.com/…/asia/india-muslims-narendra-modi.… https://www.nytimes.com/…/asia/india-muslims-narendra-modi.…

##############################
https://web.facebook.com/mohammad.f.haris/posts/10157965811069903?comment_tracking=%7B%22tn%22%3A%22O%22%7D
مسئلہ کشمیر و فلسطین ====== جہاد اور احتجاج میں وہی فرق ہے جو افغانستان اور فلسطین و کشمیر میں ہے۔ احتجاج کے تحت ستٌر سالوں میں فلسطین  و کشمیر کے لئے پوری امتِ مسلمہ کچھ نہ کرسکی جبکہ جہاد کے زیر ِاثر صرف بیس سالوں میں  دنیا کی غریب ترین قوم نے اکیلے ہی سپر پاور امریکہ کو گھٹنے ٹیکنے پر مجبور کردیا۔ آخر اللہ نے قرآن میں جہاد سے متعلق آیات کوئی عبث تھوڑی اتاری ہیں۔ اور آپکو معلوم ہے کہ افغانستان میں امریکہ کیوں گھٹنے ٹیکنے پر مجبور ہوا، کیوں لاکھ مشکلات اور پوری امت کے انکو تنہا چھوڑنے کے باوجود طالبان اپنے مقاصد کو حاصل کرپائے، کیونکہ وہ بکے نہیں، وہ جھکے نہیں،  ہزار مشکلات کے باوجود انکی اخلاقی قدریں پست نہیں ہوئیں۔ وہ امریکہ کے حملے سے پہلے جس اسلام اور جن  اقدار پر عمل پیرا تھے، مکمل تباہ و برباد ہونے کے بعد بھی ان پر کاربند رہے۔ اور دیکھ لیجیے کہ  اتنی بڑی طاقت سے ٹکر لینے کے بعد بھی وہ آج اسکی آنکھوں میں آنکھیں ڈال کر مطالبات سامنے رکھتے ہیں۔ وہ شیخ عبداللہ، محبوبہ مفتی یا یاسر عرفات کی طرح حالات کے تحت ڈھل  کر اپنی وفاداریاں نہیں بدل لیتے تھے۔ سو وجہ ہمیں خود جان لینی چاہیئے کہ کیوں ستٌر سالوں میں کشمیر و فلسطین کا مسئلہ حل نہیں ہوتا اور کیوں بیس سال سے بھی کم کے عرصے میں امریکہ طالبان سے مذاکرات کرنے پر تیار ہوجاتا ہے۔ جہاد مع ایمان و اخلاق ہی قوموں کی بقا کی ضامن ہوتی ہیں۔ وہ تین سو تیرہ تھے لیکن ایمان و اخلاق کے اتنے بلند مرتبے پر فائز تھے کہ ہزار کے بہترین آلات جنگ سے مسلح لشکر کو کسمپرسی کی حالت میں بھی بیخ و بن سے اکھاڑ کر رکھ دیا۔ اگر احتجاج اور قرار دادوں سے مسئلے حل ہونے ہوتے تو حکیم بن حزام اور عتبہ بن ربیعہ کی خدمات حاصل کرنا مشکل نہ تھا۔ مذاکرات سے یا فقط احتجاج سے مسائل حل ہوتے تو رسول اللہ صلی اللہ علیہ وسلم کو جنگیں کیوں کرنی پڑتیں کہ آپ صلی اللہ علیہ وسلم سے زیادہ صلح جو طبیعت کا مالک اور قتال سے گریزاں کون ہوسکتا تھا۔ تحریر: محمد فھد حارث

##############################
https://web.facebook.com/mohammad.f.haris/posts/10157963824149903?comment_tracking=%7B%22tn%22%3A%22O%22%7D
مناظرہ باز (ساجد نقشبندی کی حالیہ پوسٹ کے تناظر میں چند گزارشات) ===================== ایک گھنٹے قبل ساجد نقشبندی صاحب نے پوسٹ کی تو کئی احباب نے کہا کہ اسکا جواب لکھئے جبکہ میں مناظرہ باز افراد سے ہمیشہ دوری بنائے رکھتا ہوں اور پچھلی دفعہ جو میں نے ساجد نقشبندی صاحب کی بابت لکھا تو وہ بھی ان کی رذیل حرکت کے سبب لکھا ورنہ میں شاید ان جیسے افراد کو کبھی مخاطب نہ کرتا۔ وہ سارے احباب جو چاہتے ہیں کہ میں ساجد نقشبندی صاحب جیسے مناظرہ باز کی بابت کچھ لکھوں یا پھر ساجد صاحب اور خود سے متعلق   قارئین کے اذہان صاف کرنے سے متعلق قرطاس قلم سنبھالوں تو ایسے تمام افراد کی جناب میں عرض ہے کہ  آپ احسن طریقے اور اسوہ حسنہ کے زیر اثر کسی کو بھی اپنی بات سمجھا سکتے ہیں، سمجھا نہ بھی پائیں تو کم از کم اس کو اپنی دعوت پر غور کرنے پر مجبور کرسکتے ہیں، لیکن مناظرہ باز و مجادلہ باز افراد کو کوئی مردمومن اپنی بات سمجھانا تو دور کی بات غور کرنے پر بھی مجبور نہیں کرسکتا، کیونکہ مناظرہ باز کا مقصد آپ کی بات سمجھنا نہیں بلکہ اس کا رد کرنا ہوتا ہے۔ اس کے ذہن میں یہ بات پہلے سے ہی راسخ ہوچکی ہوتی ہے کہ کسی بھی نظرئیے کی بابت اس کا یا اس کے استاد کا علم و تحقیق حرف آخر ہے، اصلاح کی ضرورت اس کو نہیں بلکہ ہر حال میں فریق مخالف کو ہے۔ پھر مد مقابل آنے پر اسکا مقصد صرف  آپ کا ابطال رہ جاتا ہے۔ آپ کیا کہنا چاہتے ہیں، آپ کا اصل مدعا کیا ہے، اس سے اسکو کوئی سروکار نہیں ہوتا۔ اس کو سروکار ہوتا ہے تو صرف اس بات سے کہ کس طرح سے ممکن ہو اپنی یا اپنے استاد کی کہی بات کو حق ثابت کرے اور آپ کی بات کو غلط۔ اب چاہے اس بابت اسکو کمزور ادلہ کی طرف ہی رجوع کرنا پڑے یا پھر اپنے ہی اصولوں سے انحراف کرنا پڑے، وہ سب کچھ کر گزریگا اور یہ درحقیقت بہت ہی خراب صورتحال ہے۔ یاد رہے ایسے ہی لوگوں کے لئے قرآن فرماتا ہے کہ صم بکم عمی فھم لا یرجعون۔ یاد رکھیے مناظرہ باز چاہے جتنا ہی غلط کیوں نہ ہو، آپ اس سے نہیں جیت سکتے۔ اس کے پاس چرب زبانی کا ہتھیار ہوتا ہے، وہ صحیح کو غلط اور غلط کو صحیح کرکے پیش کرنے کی صلاحیت رکھتا ہے۔ یہی وجہ تھی کہ نبی ﷺ نے فرمایا تھا کہ تم لوگ اپنے جھگڑے باہم نپٹالیا کرو، میرے پاس نہ لایا کرو، کیونکہ ہوسکتا ہے کہ تم میں سے کوئی اپنا مقدمہ چرب زبانی سے میرے سامنے پیش کردے اور میں اس کے حق میں فیصلہ دیدوں اور وہ روز قیامت اس کی پرسش کا باعث بن جائے۔ سو جب ایک چرب زبان نبی ﷺ کے بلا وحی دنیاوی فیصلوں پر اثر انداز ہوسکتا ہے تو ہم آپ کی حیثیت ہی کیا۔ پھر مناظرہ باز الجھ کر نہ صرف آپ کو اپنے مرتبے تک گرائیگا بلکہ منفی پروپیگنڈے کے ذریعے آپ کی ساکھ بھی عوام الناس میں خراب کریگا۔ سو بہتر یہی معلوم ہوتا ہے کہ مناظرہ بازی اور مناظرہ بازوں سے احتیاط برتی جائے۔ اپنی بات احسن طریقے سے عوام کے سامنے رکھ دی جائے اور مناظرے بازوں کے جواب الجواب میں نہ الجھا جائے۔ مناظرہ بازی آپ میں تشدد پسندی پیدا کرکے حق کو قبول کرنے میں مانع ثابت ہوتی ہے اور مناظرہ باز کے نزدیک سارا خیر صرف اسی کے مسلک میں مقید ہوتا ہے۔ ہمیں ہمیشہ اللہ سے ایسے بننے سے پناہ مانگنی چاہیئے۔ ابلیس کی یہ تلبیس بہت حسین ہوتی ہے کہ وہ اپکو باور کرواتا ہے کہ آپ اپنی بات کا دفاع کرکے حق بات کا دفاع کررہے ہیں جبکہ اصل میں آپکا مقصود حق بات کا دفاع نہیں بلکہ صرف اپنی بات کا دفاع مقصود ہوتا ہے چاہے وہ حق ہو یا ناحق۔ یاد رکھئے مناظرہ بازی سخت قبیح عمل ہے جو کہ انسان کو جلد یا بدیر کج فہم و ہٹ دھرم بنا کر ہی چھوڑتا ہے سو کوشش کیجئے کہ خود کو ابلیس لعین کی اس تلبیس سے بچا کر رکھیں اور اسکا سب سے اچھا حل یہ ہے کہ خود کو ہمیشہ ایک طالبعلم تصور کریں جو کہ مسلسل سیکھنے کے مراحل میں ہے اور جس کا اصل مقصود قرآن و حدیث کا اتباع ہے نا کہ مسلکی رجحان کا اتباع نہیں۔ پھر دیکھئے گا کہ حق خود بخود ان شاءاللہ آپ پر منکشف ہوتا جائیگا۔ کسی بھی عالم کے بارے میں اس وقت تک کوئی رائے قائم نہ کریں جب تک کہ اس کی کتب کا بالاستعیاب مطالعہ نہ کرلیں۔ اگر آپ کے اندر اتنی علمی استعداد موجود ہے کہ صحیح اور غلط میں تمیز کرسکیں تو دوسروں کی آراء اور اپنے علماء کے فتاویٰ کے ساتھ ساتھ کسی بھی عالم یا شخصیت کو خود پڑھ کر اس کے بارے میں رائے قائم کریں۔  یہ بات یاد رکھیئے کہ حق سارا کا سارا کسی ایک مسلک میں مقید نہیں۔ البتہ ہم میں سے اگر کوئی خود کی نسبت کسی مسلک کی طرف کرتا ہے تو وہ صرف اس لئے کہ دوسرے مسالک کی بہ نسبت وہ خود کو اس مسلک کے پیش کردہ ادلہ اور رجحانات سے زیادہ نزدیک پاتا ہے۔ اس کا قطعی یہ مطلب نہیں ہونا چاہیئے کہ ہمارا مسلک سرتاپا صائب اور دوسرے کا مسلک پورا کا پورا ناحق پر مبنی ہے۔ اہل علم کی اچھی باتیں لیجئے اور ان کی جو باتیں آپ کی تحقیق کے تحت غلط ہیں، اسکو چھوڑ دیجئے۔ کسی بھی اہل علم کے بارے میں رائے قائم کرتے ہوئے اس بات کا خیال رکھیئے کہ اس اہل علم کی علمی مساعی میں شر کا پہلو غالب ہے یا خیر کا۔ اگر شر کا پہلو غالب ہے تو بلاشبہ اس عالم کو مطعون کریں اور لوگوں کو اس سے احتراز کا مشورہ دیں لیکن اگر خیر کا پہلو غالب ہے تواس عالم کا پورا احترام کرتے ہوئے لوگوں کو اس کے تسامحات سے مطلع کیجئے اور ان کی احسن تعلیمات کی تائید اور سئیہ تعلیمات کی نفی کیجئے۔ پوری کوشش کیجئے کہ کسی بھی شخصیت سے متعلق تعصب کا شکار نہ ہوں۔ اپنے مطالعہ کو وسیع کیجئے اور کھلے دل سے بلا کسی تنقیدی جذبے کے دوسرے مسالک اور ان کے علماء کو بھی پڑھئیے۔ یہ چیز آپ کے اندر سے تعصب اور تشدد کو ختم کرے گی۔ جب بھی آپ کسی عالم کو پڑھتے ہیں تو صرف اس وقت آپ اسکا درست نقطہ نظر جانتے ہیں۔  دوسرے اس کے بارے میں کیا کہتے ہیں، یہ اہم نہیں، اہم یہ ہے کہ آپ نے اس کی تعلیمات کو پڑھ کر کیا سمجھا اور آپ کی اس کی بابت کیا رائے بنی۔ تین چیزوں پر کسی طور کا سمجھوتہ نہ کیجئے اور جس مسلک یا عالم میں یہ تین چیزیں دیکھیں، ان سے متعلق اس کی رائے کو دیوار پر دے ماریں۔ پہلی ناقص عقائد، دوسری انکار حدیث اور تیسری تشیع و رافضیت۔ تحریر: محمد فھد حارث

##############################
https://web.facebook.com/mohammad.f.haris/posts/10157975119394903?comment_tracking=%7B%22tn%22%3A%22O%22%7D
تبصرہ بر کتابچہ "منکراتِ محّرم" للمؤلف مفتی رشید احمد لدھیانوی مرحوم ================= برِ صغیر پاک و ہند کے اہل علم کے مابین مفتی رشید احمد لدھیانوی کی شخصیت کسی تعارف کی محتاج نہیں۔ آپ مولانا سید حسین احمد مدنی کے تلامذہ میں سے تھے ۔ مولانا سرفراز خان صفدر اور مولانا رشید احمد لدھیانوی نے ۱۹۴۲ء میں دار العلوم دیوبند سے مولانا سید حسین احمدمدنی اور دیگر اساتذہ کے سامنے زانوئے تلمذ تہہ کر کے اکٹھے سند فراغت حاصل کی تھی۔ قیامِ پاکستان کے بعد آپ نے کراچی میں سکونت اختیار کی اور  جلد ہی ملک کے بلند پایہ مفتیان میں آپ کا شمار ہونے لگا۔  مولانا مفتی محمد شفیع اور مولانا سید محمد یوسف بنوری کے ساتھ ایک دور میں ایسے مفتیان کرام میں تیسرا بڑا نام مولانا مفتی رشید احمد لدھیانوی کا سامنے آتا تھا۔ آپ کاایک  کتابچہ بنام "منکراتِ محرّم" پڑھنے  کا اتفاق ہوا۔  سمندر کو کوزے میں کیونکر سموتے ہیں، اس کتابچہ کو دیکھ کر  اندازہ ہوتا ہے۔  منکراتِ محرّم کے موضوع پر عموماً اہل علم نے بڑی صخیم کتابیں تحریر کی ہیں لیکن کمال حاصل ہوا مفتی رشید احمد لدھیانوی  صاحب کو  کہ آپ نے صرف ۱۵ صفحات میں  اس موضوع پر نہایت جامع گفتگو کرکے تقریباً اس کے ہر پہلو پر کلام کرلیا اور عوام الناس کے مزاج کو  مدِ نظر رکھتے ہوئے، قاری کو دقیق بحثو ں میں الجھانے کے بجائے  سیدھے سادھے طریقے سے ان کے سامنے صائب و راجح مؤقف بیان کردیا۔ بطور مشتے نمونہ از خروارے درج ذیل اقتباس ملاحظہ ہو، جہاں لدھیانوی مرحوم  سیدنا حسنؓ و حسینؓ کے لئے لفظ "امام" اور "علیہ السلام" پر گفتگو کرتے ہوئے رقم طراز ہیں: حضرت حسینؓ کو امام کہنے کی  کیا حیثیت ہے: "امام" کا لفظ اہل حق کے ہاں بھی استعمال ہوتا ہے اور شیعہ کے ہاں بھی۔ اہل حق کے ہاں اس کے معنی پیشوا، رہبر اور مقتدا کے ہیں، اور اہل تشیع کے ہاں امام عالم الغیب اور معصوم ہوتے ہیں، ان کے ہاں امام کا درجہ نبیوں سے بھی بڑا ہے۔ ظاہر ہے کہ اس لفظ کے استعمال کرنے میں ہم تو وہی معنی ملحوظ رکھتے ہیں جو اہل حق کے ہاں ہیں۔ اس اعتبار سے تمام صحابہ، تابعین، اولیاء اللہ اور علماء امام ہیں۔ اس لئے امام ابو بکر، امام عمر، امام عثمان، امام علی، امام ابو ہریرہ رضی اللہ عنہم کہنا  چاہیئے ۔ سوچنے کی بات ہے کہ لوگ امام ابو بکر نہیں کہتے، امام عمر نہیں کہتے، امام حسن اور امام حسین کہتے ہیں، معلوم ہوا کہ یہ اثر مسلمانوں میں کہیں غیر سے آیا ہے، یہ تشیع  کا اثر مسلمانوں میں سرایت کرگیا ہے۔ اگر اہل حق علماء میں سے کسی نے ان حضرات کو امام کہہ دیا ہے تو انہوں نے اس کے صحیح معنی میں امام کہا ہے مگر اس سے مغالطہ ضرور ہوتا ہے اس لئے اس سے احتراز ضروری ہے۔  حضرت مہدی کو امام مہدی علیہ السلام کہنا بھی تشیع کا اثر ہے۔ ایسے ہی ان کے لئے علیہ السلام  بھی وہی لوگ کہتے ہیں جو انہیں انبیاء علیہم السلام کا درجہ دیتے ہیں، اس سے بھی احتراز لازم ہے۔ جس طرح دوسرے صحابہ کرام کے ساتھ عزت و احترام کا معاملہ کیا جاتا ہے وہی معاملہ ان حضرات کے ساتھ بھی رکھنا چاہیئے جس طرح حضرت ابو بکر، حضرت عمر و دیگر صحابہ کے ناموں کے ساتھ رضی اللہ تعالیٰ عنہ کے دعائیہ کلمات لکھے اور کہے جاتے ہیں ایسے ہی دعائیہ کلمات حضرت حسین رضی اللہ عنہ کے ساتھ بھی لکھے اور کہے جائیں۔ (منکرات محرم صفحہ ۹-۱۰) اسی طرح کتابچہ ہذا میں محّرم کی حقیقت، حضرت حسینؓ کی شہادت، مسلمانوں کے ناموں میں اہل تشیع کا اثر، محّرم میں ایصال ثواب کے لئے کھانا پکانا اور ایسی کئی سرخیاں قائم کرکے  مفتی صاحب نے نہایت  جامع و صائب  موقف بیان کئے ہیں جن سے اس ماہ سے متعلق عوام الناس میں رائج غلط نظریات کی درستگی اور ابطال کے لئے بیش بہا معلومات میسر آتی ہے۔ ذیل میں قارئین کی دلچسپی کے لئے ہم اس مختصر کتابچے کا  ڈاؤنلوڈ لنک دے رہے ہیں۔ ۱۵ صفحات پر مشتمل یہ کتابچہ قارئین لازمی مفید پائینگے ان شاءاللہ: https://jmp.sh/4ltUEh1 مبصر: محمد فھد حارث

##############################
https://web.facebook.com/mohammad.f.haris/posts/10157969397964903?comment_tracking=%7B%22tn%22%3A%22O%22%7D
رشتے طے ہونے سے قبل  منگیتر کو دیکھنا اور اس کے ساتھ گھومنا ============== دوست نے سوال کیا کہ میری والدہ  ایک جگہ میرا رشتہ طے کرنا چاہ رہی ہیں، میں چاہتا ہوں کہ  رشتہ طے ہونے سے قبل اس لڑکی سے چندملاقاتیں کرلوں تا کہ ہم دونوں ایک دوسرے کے مزاج کو سمجھ کر یہ اندازہ لگا لیں کہ ہم آگے کی پوری زندگی ایک دوسرے کے ساتھ گزار سکتے ہیں یا نہیں۔ لیکن مسئلہ یہ ہے کہ لڑکی کے گھر والے  نہایت سخت  اور دینی قسم کے لوگ ہیں۔ وہ مجھے لڑکی کی تصویر تک دکھانے کے  حق میں نہیں چہ جائیکہ  مجھے اس کے ساتھ وقت گزارنے کی اجازت دیں۔ سو اس سلسلے میں اسلام کیا کہتا ہے، وہ بتائیں تاکہ میں  لڑکی کے گھر والوں کو رضامند کرسکوں۔ دیکھئے جو صورتحال بیان کی گئی ہیں، میرے ناقص علم کے تحت تو وہ دونوں ہی افراط و تفریط کا شکار ہیں۔ آپ جو کچھ چاہتے ہیں وہ کچھ نہیں  محض  مغربی معاشرے سے مرعوبیت کا شکار ہونے کا شاخسانہ ہے جہاں مردوعورت ایک دوسرے کے ساتھ وقت گزارے بغیر شادی کرنے کا تصور بھی نہیں کرسکتے اور بالفرض محال اگر اس بات کی اجازت دے بھی   دی جائے تو اس کی حدود کون متعین کرے گا کہ یہ میل ملاپ کس حد تک ہوگا۔ جوانی کے جوش اور شیطان کے بہکاوے میں بات صرف بات چیت تک محدود رہنا کم ہی ممکن رہتا ہے اور ھل من مزید کے مصداق شادی شدہ زندگی کے تمام لوازم کو ٹیسٹ کرنے کی سعی کی جاتی ہے تاکہ  اس بات کا اطمینان کرلیا جائے کہ بعد میں مزاج سے لیکر شہوانی  خواہشات تک ہر شے میں فریقین  ایک دوسرے کے ساتھ بھرپور موافقت  و مطابقت رکھتے ہیں یا نہیں ۔ اگر اس نظریہ پر عمل کرلیا جائے تو لڑکی کی عزت کس قدر محفوظ رہ سکتی  ہے، اس کا اچھے سے اندازہ کیا جاسکتا ہے۔ خاص کر  ایسے موقعوں پر جب کہ لڑکا لڑکی  دونوں ایک ساتھ ایک مدت تک رہ چکے ہوں اور اس کے بعدمزاج نہ ملنے کے سبب  لڑکا رشتے سے انکار کردے۔ ا س کے بعد جتنے منہ ہونگے اتنی باتیں ہونگی اور لڑکی کے ساتھ ساتھ اس کے گھر والوں کی عزت بھی خاک میں مل جائے گی۔  مذکورہ بالا مبحث تو آپ کی سوچ پر عمل پیرا ہونے کے نقصانات تھے۔ جبکہ دوسری سوچ جو کہ آپ کے متوقع سسرالیوں کی ہے وہ  ایک دوسری تفریط ہے  کہ وہ آپ کو  آپ کی متوقع زوجہ کی تصویر تک دیکھانے کے قائل نہیں جب کہ  ان کا یہ عمل سنتِ نبویﷺ سے براہِ راست متصادم ہے۔ کتب ِ احادیث میں ایسی معتدد روایات موجود ہیں جن میں آپﷺ نے خودمردوں کو حکم دیا کہ رشتے طے ہونے سے قبل عورت کو ایک نظر دیکھ لے۔ اس کا خود کا دیکھنا کسی وجہ سے ممکن نہ ہو، جیسے وہ ملک سے باہر ہو یا کوئی اور وجہ ، تو اپنے خاندان کی کسی عورت کو بھیج  دے کہ وہ جاکر عورت کو دیکھ آئے۔ خیر آج کل ویڈیو کالنگ اور تصاویر کی فراوانی کے ضمن میں یہ  محدودیت بھی مفقود ہوچکی ہے۔ اور مرد آرام سے عورت کو دیکھ سکتا ہے۔ دیکھئے  اس بات میں کوئی دو رائے ہونے کا احتمال نہیں ہے کہ شریعت اسلامیہ نے اجنبی عورتوں کو دیکھنے سے منع کیا ہے تاکہ عورت کی عزت و عصمت برقرار رہے تاہم کچھ معاملات و حالات ایسے ہیں جہاں شریعت نے اس کی اجازت دی ہے کہ مرد و عورت ایک دوسرے کو دیکھ سکیں اور ان میں سے ایک موقع  رشتہ ازدواج میں منسلک ہونے سے قبل  کا ہے۔  سنن ابو داؤد کی روایت میں مذکور ہے کہ سیدنا جابر ؓ بیان کرتے ہیں کہ نبی ﷺ نے فرمایا  "جب تم میں سے کوئی کسی عورت سے منگنی کرے تو اگراس  میں  نکاح میں رغبت دلانے والی چيز دیکھ سکے تو اسے ایسا کرنا چاہیے"، پس میں نے بنوسلمہ کی ایک لڑکی سے منگنی کی اورمیں اسے دیکھنے کے لیے کھجور کے تنوں میں چھپ جایا کرتا تھا حتی کہ میں نے اس میں نکاح کی رغبت دیکھی تو اس سے شادی کرلی۔ اسی طرح صحیح مسلم کی روایت میں سیدنا ابو ہریرہؓ سے مروی ہے کہ میں نبی ﷺکے پاس تھا توایک شخص نبی ﷺکے پاس  آیا اورکہنے لگا میں نے ایک انصاری عورت سے شادی کی ہے ، رسول اکرم ﷺ نے اس سے پوچھا کہ  کیا تم اسے دیکھا ہے ؟ وہ کہنے لگا نہیں ، نبی صلی اللہ علیہ وسلم نے فرمایا : جاؤ اسے جاکر دیکھو کیونکہ انصار کی آنکھوں میں کچھ ہوتا ہے ۔ سنن دارقطنی اور ابن ماجہ کی روایت میں مذکور ہے کہ  سیدنا مغیرہ بن شعبہؓ کہتے ہیں کہ میں نے ایک عورت  سے منگنی کا ارادہ کیا اور آپﷺ سے بیان کیا تو آپﷺ نے فرمایا کہ کیا تو نے اسے دیکھا ہے، میں نے نفی میں جواب دیا۔ اس پر آپﷺ نے فرمایا کہ جاکر اسے ایک دفعہ دیکھ لو کیونکہ ایسا کرنا تم دونوں کے مابین  زیادہ استقرار کا باعث بنے گا۔ سیدنا مغیرہؓ کہتے ہیں کہ میں نے ایسا ہی کیا ۔ اسی طرح بخاری، مسلم اور سنن نسائی کی  اُس مشہور روایت کا تو  سب کو معلوم ہے جہاں ایک عورت آپﷺ کی خدمت میں حاضر ہوکر اپنے آپ کو آپﷺ کو ہبہ کرتی ہیں، آپﷺ ایک نگاہ اٹھا کر اسکی طرف دیکھتے ہیں اور پھر نظر جھکالیتے ہیں۔ اس پر ایک دوسرے صحابی اٹھ کر اس عورت سے نکاح کی خواہش ظاہر کرتے ہیں۔ الغرض کتب حدیث کے مطالعے سے یہ بات مترشح ہوجاتی ہے کہ منگنی سے قبل  متوقع زوجین کو ایک دوسرے کو دیکھ لینا بہتر ہے. تاہم  یہ دیکھنے کی حدود کیا ہونگی تو اس متعلق فقہاء کے مختلف اقوال ہیں۔ امام ابو حنیفہؓ کے نزدیک دونوں پاؤں، ہتھیلیاں اور چہرہ دیکھنے کی اجازت ہے  اور یہی بات ابن عابدین شامی نے حاشیہ ابن عابدین میں لکھی ہے اور اس سے زیادہ تجاوز کرنے کو ممنوع قرار دیا ہے۔ جبکہ امام مالک کے نزدیک صرف  چہرہ اور ہتھیلیاں ہی دیکھی جاسکتی ہیں اور امام احمد کے نزدیک  عام طور پر جو ظاہر ہو وہ دیکھا جا سکتا ہے جیسے چہرہ، ہتھیلیاں،گردن، پنڈلیاں وغیرہ۔ امام شافعی کا ماننا ہے کہ جب مرد کسی عورت سے شادی کرنا چاہے تو  اس کے لیے عورت کو بغیر اوڑھنی کے دیکھنا جائز نہيں ، ہاں اس کا سر ڈھانپے ہونے کی صورت میں صرف چہرہ اورہاتھ اس کی اجازت اوراجازت کے بغیر بھی دیکھ سکتا ہے ( یعنی چھپ کر ) ۔ امام نوویؒ نے روضۃ الطالبین  جلد ۷ میں اس متعلق تفصیل سے کلام کیا ہے۔ آپ لکھتے ہیں کہ جب لڑکی سے نکاح میں رغبت ہو تو اسے دیکھنا مستحب ہے تا کہ بعد میں ندامت نہ اٹھانی پڑے ۔اورایک قول یہ بھی ہےکہ دیکھنا مستحب نہیں بلکہ مباح ہے ، اور احادیث کی روشنی میں پہلی بات ہی صحیح ہے ۔ دیکھنے میں تکرارعورت کی اجازت اوربغیر اجازت دونوں طریقوں سے جائز ہے ، اگر دیکھنا ممکن نہ ہوسکے تو کسی عورت کو اسے دیکھنے بھیجے جو اسے اچھی طرح دیکھ کر اس کی صفات مرد کے سامنے رکھے ۔اورعورت بھی جب شادی کرنا چاہے تو وہ بھی مرد کودیکھ سکتی ہے اس لیے کہ جس طرح مرد کی پسند ہے اسی طرح عورت کی بھی پسند ہے۔ عورت کا چہرہ اورہتھیلیاں دونوں طرف سے دیکھ سکتے ہیں اس کے علاوہ کوئي اورچیز نہیں دیکھی جاسکتی ۔ (صفحہ ۲۰) البتہ یہ بات یاد رہے کہ تمام فقہاء اس بات پر متفق رہے ہیں کہ یہ دیکھنا جلوت میں ہوگا۔ شادی سے قبل متوقع زوجین کو ایک دوسرے کے ساتھ خلوت میں وقت گزارنے کی  سختی سے ممانعت ہے۔اسی طرح وہ ایک دوسرے کو چھو بھی نہیں سکتے۔ چہ جائیکہ  ہاتھوں میں ہاتھ ڈال کر ساتھ گھومیں جیسا کہ آج کل ہمارے ہاں مغربی تہذیب کی نقالی اور حیا باختہ میڈیا کے زیرِ اثر مروج ہوچلا ہے اور کئی گھرانے اب اس میں کوئی قباحت بھی محسوس نہیں کرتے۔ اگر اس سلسلے میں ان سے  کچھ عرض کیا جائے تو کہتے ہیں کہ کیا کریں، آج کے لڑکے لڑکیاں سنتے ہی  کہاں ہیں۔ جبکہ اس سلسلے میں سب بہترین عمل موجود زمانے کے تقاضوں کے  لحاظ سے یہ ہے کہ  منگنی ہوتے ہی لڑکا لڑکی کو عقدِ نکاح میں باندھ دیا جائے تاکہ اس کے بعد فریقین کا  فون پر باتیں کرنا، ساتھ گھومنا پھرنا اور ایسے جتنے کام ہوں وہ شرعی حدود کے اندر آجائیں۔ رخصتی اس وقت کروالی جائے جس وقت آسانی  اور ارادہ ہو۔ پاکستانی معاشرے میں موجودہ دور میں لڑکا لڑکی کو منگنی کرکے ان کے حال پر چھوڑ دینا سخت  مضر اور غیر شرعی اثرات کا حامل ہوسکتا ہے اور ہو بھی رہا ہے۔ آج کل کے منگیتر جوڑے والدین کی ڈھیلی گرفت اور میڈیا کی حیا باختہ ثقافت کے پرچار کے تحت منگنی کے دوران وہ سب کچھ کر گزرتے ہیں جن کے بعد منگنی ختم ہونے کی صورت میں اس لڑکی سے کسی دوسرے لڑکے کا رشتہ کرنا کافی مشکل ہوجاتا ہے کیونکہ  دوسرا لڑکا  بھی اسی معاشرے کا پروردہ ہوتا ہے اور اسکو اندازہ ہوتا ہے کہ عام گھرانوں میں منگنی کے بعد منگیتروں میں کس قسم کے روابط رواں  ہوجاتے ہیں۔ یہی سبب ہے کہ  فقہاء نے نہایت سختی سے منگیتروں کا شادی سے قبل  خلوت میں ملنے یا ایک دوسرے کو چھونے کی ممانعت کی ہے۔  علامہ ابن قدامہ حنبلی فرماتے ہیں کہ منگیتر سے خلوت کرنا جائز نہیں کیونکہ یہ حرام ہے ، اورشریعت میں دیکھنے کے علاوہ کچھ وارد نہيں اس لیے خلوت  بدستور حرام رہے گی ، اوراس لیے بھی کہ خلوت کی بنا پر حرام کام کے وقوع کا اندیشہ موجود رہتا ہے۔ امام زیلعی حنفی سے منقول ہے کہ مرد کے لیے اپنی منگیتر کے چہرہ اورہتھیلیوں کو چھونا جائز نہیں ۔  اگرچہ شہوت کا خدشہ نہ بھی ہو ۔ ایک تو اس کی حرمت ہے اورپھر اس کی ضرورت بھی نہیں ۔ تحریر: محمد فھد حارث

##############################
https://web.facebook.com/mohammad.f.haris/posts/10157999835819903
تبصرہ بر کتاب "حیاتِ سیدنا یزید بن معاویہؒ" للمؤلف ابو الحسین عظیم الدین صدیقی مرحوم ========================== واقعۂ کربلا کی   بعض وضعی روایات کے  زیرِ اثر  سیدنا حسینؓ کی المناک شہادت کی ذمہ داری امیر یزید بن معاویہؒ پر ڈال کر ان کو مطعون کرنا برِ صغیر پاک و ہند کی فضا کا عام رواج بن چکا ہے۔ یہاں تک کہ  کردارِ یزید اور فسقِ یزید کے مباحث پر بعض اہل علم کی تالیفات تک منظرِ عام پر آچکی ہیں جن میں غیر ثابت روایات کے تحت  ایک جلیل القدر صحابی کے بیٹے اور دوسرے جلیل القدر صحابی کے دامادامیر یزید بن معاویہؒ کی نہ صرف کردار کشی کی  گئی ہے بلکہ ان پر فسق کی تہمت کے انبار بھی لگائے گئے ہیں۔ اس موضوع پر ہم عرصۂ دراز تک لکھتے رہے ہیں اور اب ایسا سمجھئے کہ اس موضوع سے کچھ اکتا سے گئے ہیں، سو سوچا کہ اس متعلق خود سے کچھ عرض کرنے کے بجائے اس موضوع کی مناسبت سے متعلق کچھ کتابوں  سے قاری کو روشناس کرواکر ان کو مطالعہ کے لئے دے دی جائیں۔ سو اسی سلسلے میں آج جس کتاب کا انتخاب کیا گیا ہے وہ علامہ عظیم الدین صدیقی مرحوم کی  بالغ النظر تالیف "حیات سیدنا یزید بن معاویہؒ" ہے۔   یہ کتاب عرصۂ دراز سے ناپید تھی۔ گرچہ کتاب کافی علمی ہے جس پر  مجتہد العصر مولانا محمد جعفر شاہ پھلواری کا تعارف، سابق  ناظم اعلیٰ جمعیت  خطبائے اہلسنت  آزاد کشمیر  قاری محمد صدیق کاشمیری کی تقریظ جبکہ اہلحدیث عالم حکیم فیض عالم صدیقی شہید ، سابق خطیب مرکزی جامع مسجد اسلام آباد مولانا محمد عبداللہ والد مولانا عبدالعزیز و عبدالرشید  شہید  نگراں لال مسجداسلام آباد،  قاضی محمد حسن الدین شیر کوٹی  مرحوم جو کہ مولانا حفظ  الرحمٰن سیوہاری کے ہم سبق تھے وغیرہ  کے تائیدی تبصرے موجود ہیں  لیکن موضوع کی حساسیت اور مؤلف کے  چندتسامحات کی پاداش میں منفی پروپیگنڈے نے کتاب کو ایک مدت تک  علمی دنیا سے اوجھل رکھا۔ سچ تو یہ ہے کہ مؤلف مذکور کے تسامحات کچھ اس قدر شنیع  اور لائقِ طعن نہ تھے جس قدر ان کے خلاف منفی پروپیگنڈہ کیا گیا۔ ابو الحسین عظیم الدین صدیقی مرحوم کی تقریباً ہر کتاب پڑھنے کا اس احقر کو موقع میسر آیا ہے جن میں سے "حیاتِ سیدنا یزیدؓ "اور "درس  توحید  حصہ اول و دوم" واقعی خاصہ کی کتب ہیں اور کم از کم عقائد کی سطح پر مؤلف مذکور کو توحید پرست و متبع سنت ثابت کرتی ہیں۔ مؤلف مذکور چونکہ حنفی المذہب تھے تو یقیناً فروعات اور قواعدِ اصولیہ میں دوسرے فقہی مسالک سے ان کا اختلاف ہونا کوئی تعجب کی بات نہیں تاہم ان پر ناصبیت کی تہمت لگانا قطعاً غیر مناسب اور مبنی بر تعصب ہے۔ خود ہمیں  تاریخی حقائق کو لے کر کئی جگہوں پر مؤلف سے اختلاف رہا ہے لیکن ان سب اختلاف کے باوجود ان کو کسی طور پر سیدنا علیؓ اور حضرات حسنینؓ کی شان میں سوء ادبی کرنے کا مرتکب گرداننا نری جہالت اور علمی  بددیانتی ہوگی۔   مؤلف مذکور نے اپنی کتاب میں اکثر و بیشتر حضرات حسنینؓ کے لئے "رضی اللہ عنہ" کے بجائے "رحمہ اللہ علیہ" کا لاحقہ استعمال کیا ہے جس سے یہی تاثر ابھرتا ہے کہ مؤلف مذکور حضرات حسینؓ کو وفات النبی ﷺ کے وقت ان کی صغر سنی کے سبب  صحابہ کے بجائے تابعین میں شمار کرتے تھے۔ گرچہ ہمیں مؤلف مذکور کے اس نتیجے سے سخت اختلاف ہے کیونکہ اہل سنت نے اپنی قدیم و جدید تمام کتب میں حضرات حسنینؓ کو صحابہ ہی مانا ہے اور حضرات حسنینؓ  سے زیادہ کم عمر اصحاب کے لئے بھی صحبتِ نبویﷺ کو تسلیم کیا ہے جیسے   ابو الطفیل عامر بن واثلہ لیثیؓ  اور طارق بن شہابؓ وغیرہ۔ تاہم یہ بات بھی اپنی جگہ درست ہے کہ  کئی ایسے اصحاب کی صحابیت کے بارے میں اہل سنت میں اختلاف رہا جو کہ وفات النبی ﷺ کے وقت  عمر میں حضرات حسنینؓ سے  بڑے تھے جیسے سیدنا مروان بن الحکمؓ لیکن یہاں یہ بات یاد رکھنی چاہیئے کہ سیدنا مروانؓ اور ان کے طور کے دوسرے اصحابِ رسولﷺ کی صحابیت میں اختلاف ان کی صغر سنی کے سبب نہیں بلکہ  ان کی رویتِ نبی ﷺ کی وجہ سے در آیا جہاں محدثین کو ایسے شواہد  ملنے میں اختلاف رہا کہ آیا سیدنا مروانؓ نے نبی ﷺ کواپنی صغر سنی میں دیکھا تھا یا نہیں۔ پھر رویتِ نبی ﷺ کے لئے  بلوغ یا سن تمیز کی شرط لاگو ہوتی ہے یا نہیں تو اس متعلق بھی   محدثین و فقہاء میں اختلاف موجود رہا ہے۔  پھر یہ بات بھی صحیح احادیث سے ثابت ہے کہ سیدنا حسن ؓ کو نبی ﷺ نے دعائے قنوت یاد کروائی جیسا  کہ صحیح روایت سے ثابت ہے اور اسی روایت پر اہلحدیث  عوام و علماء کا عمل ہے۔ سیدنا حسن ؓ کی  پیدائش سے متعلق کچھ اشارات تاریخ و احادیث میں ملتے ہیں۔ سب پہلے تو یہ کہ سیدنا علی ؓ اور سیدہ فاطمہؓ کا نکاح جنگ بدر کے بعد اور جنگ احد سے پہلے ہوا تھا کیونکہ صحیح بخاری میں تصریح ہے کہ سیدنا حمزہؓ نے شراب کے نشے میں سیدنا علی ؓ کی اونٹنی کی کونچیں کاٹ دی تھیں اور کوہان چیر دیا تھا جو کہ سیدنا علی ؓ نے اپنے ولیمہ کی دعوت کے لئے رکھی ہوئی تھی۔ چونکہ سیدنا حمزہ ؓ کی شہادت جنگ احد میں ہوگئی تھی سو لامحالہ یہ ثابت ہوتا ہے کہ سیدنا فاطمہ ؓ کا نکاح سیدنا علیؓ سے جنگ احد سے پہلے اور بدر کے بعد ہوا تھا۔  بعض تاریخی شواہد سے یہ بات پتہ چلتی ہے کہ سیدہ ام کلثومؓ سیدنا علی ؓ کی سب سے بڑی صاحبزادی تھیں۔ ان کے بعد ایک لڑکے محسن جو کہ بچپن میں ہی فوت ہوگئے تھے اور پھر سیدنا حسن ؓ پیدا ہوئے۔ تقریباً تمام ہی مورخین نے روایت کیا ہے کہ سیدنا حسن ؓ کی دایہ گیری کی خدمات سیدنا جعفر طیارؓ کی بیوی اسماء بنت عمیسؓ نے ادا کی تھیں جبکہ ابن ماجہ کی روایت میں تصریح ہے  سیدنا حسینؓ کی دایہ گیری کی خدمات  سیدنا  عباسؓ کی زوجہ ام الفضل ؓ نے ادا کی تھیں۔ جعفر طیارؓ اور اسماء ؓ جنگ خیبر کے وقت مدینہ تشریف لائے تھے جو کہ ؁۷ ہجری کا واقعہ ہے سو اس حساب سے سیدنا حسن ؓ کی ولادت اگر بہت جلد بھی مانی جائے تو وہ ؁۷ ہجری کی بنتی ہے۔ یعنی نبی ﷺ کی وفات کے وقت سیدنا حسنؓ کی عمر ۴  سے ۵ سال بنتی ہے اور سیدنا ابو بکر صدیقؓ کے دور خلافت میں ۶ سے ۷ سال بنتی ہے بالکل وہی عمر جس پر لفظ صبی کا اطلاق ہوتا ہے جیسا کہ امام بخاری نے سیدنا حسن ؓ سے متعلق ایک روایت میں یہ لفظ استعمال کیا ہے۔ اسی طرح سیدہ ام الفضل ؓ فتح مکہ کے بعد مدینہ تشریف لائیں سو اگر مدینہ میں ان کی آمد  ؁۸ ہجری میں بھی مانی جائے اور حنین وغیرہ سے فراغت کے بعد نبی ﷺ کی مدینہ واپسی بھی ؁۸ ہجری کے اواخر یا ؁۹ ہجری کے شروع کی مانی جائے تو سیدنا حسین ؓ کی ولادت ؁۹ ہجری کی بنتی ہے یعنی نبی ﷺ کے  انتقال کے وقت ۲ سے ۳ سال کی عمر۔  سیدنا حسن ؓ کی صحابیت میں توہمارا  نہیں خیال کہ اختلاف ہونا چاہیئے کیونکہ  نبی ﷺ کے انتقال کے وقت انکی عمر ۴ سے ۵ سال بنتی ہے جبکہ بچے کی یادداشت کام کرنے لگ چکی ہوتی ہے اور اسکا ثبوت سیدنا حسن ؓ سے مروی احادیث بھی ہیں سو سیدنا حسن ؓ تو صغار صحابہؓ کی تعریف پر پورے اترتے ہیں اور ایسے کئی صحابہ کے نام ملتے ہیں تاریخ میں جو کہ کم سنی میں سیدنا حسن ؓ کے ہم پلہ تھے اور صغار صحابہؓ شمار کئے جاتے ہیں۔ قصہ مختصر یہ کہ رویت و روایت دونوں اعتبار سے سیدنا حسن ؓ صحابیت کی تعریف پر پورے اترتے ہیں۔  البتہ جہاں تک سیدنا حسین ؓ سے مروی احادیث کا تعلق ہے تو اکثر محدثین نے انکو مرسل صحابہ میں سے مانا ہے کہ سیدنا حسین ؓ نے وہ روایت دوسرے صحابہ سے سن کر بیان کی ہیں جیسا کہ سیدہ عائشہ ؓ سے ہجرت کے واقعات بیان کرنا وغیرہ بھی اسی زمرے میں آتے ہیں۔اصول الحدیث کے تحت  تو شائد سیدنا حسین ؓ تابعی  سمجھنے کا موقف پیش کیا جاسکتا ہو کیونکہ وہ نبیﷺ کی وفات کے وقت کمسن اور ناسمجھ تھے اور نہ ان کی نبی ﷺ سے  برا ہ راست کوئی روایت ثابت ہے۔ لیکن جمہور کے مطابق   سیدنا حسینؓ کا شمار صغار صحابہؓ میں ہوتا  ہے  جنہوں نے نبی ﷺ کی گود میں پرورش پائی اور نبی ﷺ کی زندگی میں اتنے بڑے تھے کہ  بھاگتے دوڑتے تھے جیسا کہ امام ابن ماجہ كِتَابُ الْأَدَبِ بَابُ بِرِّ الْوَالِدِ وَالْإِحْسَانِ إِلَى الْبَنَاتِ میں حدیث نمبر ۳۶۶۶ لیکر آئے ہیں: ’’ یعلی(بن مرہ)عامری رضی اللہ عنہ سے روایت ہے ، انہوں نے کہا:حضرت حسن اور حضرت حسین رضی اللہ عنہمادوڑے دوڑے نبی ﷺ کے پاس آئے ۔آپ نے انہیں سینے سے لگایا لیا اور فرمایا: اولاد بخل اور بزدلی کا باعث ہے۔۔ سندہ صحیح‘‘ ان تمام تصریحات کے تحت سیدنا حسین بن علیؓ کی صحابیت ثابت ہوتی ہے سو جو لوگ سیدنا حسین ؓ کو صحابی نہیں تابعی باور کرواتے ہیں، ان کا موقف کچھ راجح معلوم نہیں ہوتا۔  اور جب سیدنا حسینؓ صحابی ثابت ہوجاتے ہیں تو سیدنا حسنؓ تو بدرجہ اولیٰ صحابی مانے جائیں گے اور یہی صائب مسلک اور درست رائے ہے۔ تاہم ہم یہاں اس بات کی بھی وضاحت کردیں کہ  ابو الحسین عظیم الدین صدیقی مرحوم نے حضرات حسنینؓ کے لیے "رحمہ اللہ " کا لاحقہ لگانے کے باوجود کسی ایک جگہ بھی سیدنا حسنؓ  اور سیدنا حسینؓ کی جناب میں کوئی سوء ادبی یا نقد نہیں کیا۔ اور یہی وجہ رہی کہ ابو الحسین عظیم الدین صدیقی مرحوم کی کتب پر جید حنفی و اہلحدیث علماء کی تقریظات اور تائیدی تبصرے موجود رہے۔ جیسا کہ کتابِ ہٰذا کے مندرجات سے قارئین کو اندازہ ہوجائیگا۔ اس کتاب میں مؤلف مذکور نے نہایت جزرسی سے تاریخی کتب کی ورق گردانی کرکے امیر یزید بن معاویہؒ کے حالاتِ زندگی یکجا کئے ہیں۔ آپ نے  پوری کوشش کی ہے کہ امیر یزیدؒ سے متعلق واقعات کو تسلسل اور سیرت کے طور پر مرتب کیا جائے اورساتھ ہی امیر یزید سے متعلق جو غلط فہمیاں دروغ گو رواۃ کے سبب کتبِ تاریخ میں شامل ہوگئی ہیں، ان کا ازالہ بھی کیا جائے۔ کتاب اپنے مندرجات کے لحاظ سے نہایت وقیع معلومات پر مشتمل ہے اور ساتھ ہی عام فہم اور سلیس زبان میں جو عام قاری کے لئے مطالعہ میں آسانی کا سبب قرار پاتی ہے۔ اسی لئے ہم نے مناسب سمجھا کہ اس کتاب کو جدید طباعت کے ساتھ حارث پبلی کیشنز سے  از سر نو شائع کیا جائے تاکہ امیر یزید بن معاویہؒ کی سوانح پر یہ وقیع کام محفوظ ہوکر ضائع ہونے سے بچ جائے۔ تاہم فی الوقت صرف کتاب کی کمپیوٹرائز کمپوزنگ کروا کر پی ڈی ایف بنایا گیا ہے۔ اللہ نے توفیق دی تو اسکو جلد طبع بھی کروایا جائے گا ان شاءاللہ۔ ذیل میں قارئین کی دلچسپی کے لئے ہم کتاب کا ڈاؤنلوڈ لنک دے رہے ہیں۔ قارئین یہاں سے کتاب کو مطالعہ کے لئے ڈاونلوڈ کرسکتے ہیں: https://jmp.sh/JitWlvN مبصر: محمد فھد حارث

##############################
https://web.facebook.com/mohammad.f.haris/posts/10157997682434903
ہندو انتہا پسندی اور اسلاموفوبیا ======== اسلاموفوبیا کی تعریف یوں کی جا سکتی ہے،اور یہ آکسفورڈ ڈکشنری کے قریب قریب ہے: "اسلام اور مسلمانوں کے بارے میں اپنے طور پر ایک مخالفانہ رائے قائم کر کے اس کی بنیاد پر اسلام اور مسلمانوں سے نفرت کرنے اور خصوصا ان کی سیاسی قوت کو نا پسند کرنے کو اسلاموفوبیا کہا جاتاہے "  بھارت میں اسلاموفوبیا صدیوں پہلے بھی موجود تھا اور آج بھی عروج پر ہے ۔ بی۔جے۔پی کی انتہا پسند ہندوؤں کی حکومت میں گزشتہ عشرے میں اس فتنے نے مسلمانوں کے ساتھ ساتھ دیگر اقلیتوں کو بھی اپنی لپیٹ میں لے لیا ہے  ۔انڈیا میں جمہوریت کے نام پر جس فسطائیت کا راج ہے اس پر اب بعض مغربی جامعات میں کام شروع ہوا ہے، مگر اسے محض آغاز کہا جا سکتا ہے۔ 2019 کے الیکشن میں بی ۔جے پی نے ٹکٹ بھی ان لوگوں کو دیئے جو نفرت پھیلانے اور مسلمانوں کو قتل کرنے میں ملوث تھے۔جب پارٹی ٹکٹ کا معیار یہ ہو کہ امیدوار نے کتنے مسلمان قتل کئے ہیں تو پھر پراگیا ٹھاکر جیسے لوگ لیڈر بنتے ہیں، جس نے صرف ایک حملے میں 10 مسلمان شہید کر ڈالے تھے ۔   انتخابی مہم کے دوران بی جے پی کے رہنماوں کی تقریروں کےچند نمونے دیکھئے: *۔۔۔۔۔۔۔۔کانگریس کے رہنما جو زبان بول رہے ہیں، یہ توہین آمیز ہے،یہ مغلوں کی ذہنیت کی عکاسی ہے(مودی) *۔۔۔۔۔۔۔مسلمانوں کوبھارت میں اپنی شہریت ثابت کرنے کے لیے یہ حلف اٹھانا پڑے گا کہ ان کے آبا و اجداد ہندو تھے۔(سبرامینم سوامی ) *۔۔۔۔۔۔۔بھارت جب ہندو ریاست بن جائے گا تو صرف انہی مسلمانوں کو یہاں رہنے کی اجازت ہو گی جو ہمارے طور طریقے اپنا لیں گے، جو ایسا نہیں کریں گے وہ کسی اور ملک میں جا کر سیاسی پناہ لے لیں ۔(سریندر سنگھ ) *۔۔۔۔۔۔۔۔مسلمانوں کی بڑھتی ہوئی آبادی ہمارے سماجی ڈھانچے، معاشرتی ہم آہنگی اور ملکی ترقی کے لئے خطرہ ہے(گری راج سنگھ ) *۔۔۔۔۔۔۔۔یہ انتخابات سڑکوں ،پانی اور اس جیسے دوسرے مسائل کے لئے نہیں ہو رہے،یہ مسلمان بمقابلہ ہندو اور بابری مسجد بمقابلہ رام مندر کے لئے ہو رہے ہیں(سنجے پٹیل )  *۔۔۔۔۔۔۔ڈونلڈ ٹرمپ کی طرح مسلمانوں کے ہندوستان میں داخلے پر پابندی لگا دیں گے(یوگی ادتیا ناتھ )   یہ محض چند مثالیں ہیں ورنہ بی جے پی کے رہنماوں کی دلازار باتیں روز اخبارات کی زینت بنتی ہیں ۔ ار۔ایس ایس کی "گھر واپسی مہم" مسلمانوں کو زبردستی ہندو بنانے کی مہم ہے ۔آر ایس ایس اپنی اس مہم کا فلسفہ یہ بتاتی ہے کہ ۔۔۔گھر واپسی مذہب کی تبدیلی نہیں بلکہ اصل کی طرف لوٹنا ہے ۔آج بھارت میں جو شہری ہندو نہیں، ان کے آبا و اجداد کو جبرا ہندو مت چھوڑ کر اسلام یا دوسرے مذاہب قبول کرنے پر مجبور کیا گیا تھا ۔ایشور نے ہندوستان کو صرف دیوتاوں کے لئے منتخب کیا تھا ۔۔۔یہ سرزمین صرف ہندوؤں کے لئے ہے ۔مقامی آبادی میں سے راجپوت، جاٹ، جیسی قومیں اگر ہندو مت میں واپس آ جائیں تو انہیں قبول کر لیا جائے گا لیکن جو غیر ملکی خواہ وہ ہاشمی ہوں یا پٹھان، اور وہ ہندو بننے کے لئے بھی تیار ہوں تب بھی انہیں قبول نہیں کیا جائےگا کیونکہ انہوں نے اس دھرتی کو ناپاک کیا ہے ۔وہ ملیچھ ہیں ۔ہم انہیں شہریت کا حق نہیں دیں گے ۔اس سرزمین پر کوئی سیکیولر قانون نہیں چلے گا ۔صرف ہندو قوانین نافذ ہوں گے ۔ ہندو مسلم سکھ عیسائ ایک قوم نہیں، یہ "دو قومی نظریہ" 1925میں آر ایس ایس کے قیام کے ساتھ ہی پیش کر دیا گیا تھا ۔صرف دو سال بعد 1927میں ناگپور میں جب گنیش یاترا نکالی گئی تو مسلمانوں پر حملے شروع ہو گئے تھے ۔آر ایس ایس نے جن سنگھ اورمہاسبھا کے ساتھ مل کر طے کیا کہ اب ہندو پر امن نہیں رہے گا، جتھے بنائے گا اور جنگی تربیت لے گا ۔لہذا ابتدائی طور پر 12 مراکز قائم کئے گئے ۔ان دہشت گردوں نے قیام پاکستان کے وقت جو قتل و غارتگری کی وہ تاریخ کا حصہ ہے ۔پاکستان طشتری میں رکھ کر نہیں ملا تھا، جو لوگ آج پاکستان کے لئے نفرت آمیز باتیں کرتے ہیں انہیں کیا پتا قربانی دینے والوں نے کس طرح اپنے گھر بار لٹائے اور کس طرح آگ اور خون کے دریا پار کئے تھے۔ بھارت کی آزادی کے بعد جب بھارت نے سیکیولر ائین بنانا چاہا تو آر ایس ایس نے اس کی شدید مخالفت کی بلکہ اس جرم میں گاندھی جی کو قتل کر دیا گیا ۔آر ایس ایس بھارت کے ترنگا جھنڈے کو بھی نہیں مانتی، وہ کہتی ہے اس جھنڈے میں دوسری قوموں کو نمائندگی دی گئی ہے، وہ اس کی جگہ زرد رنگ کا جھنڈا چاہتے ہیں ۔ 2014کے انتخابات میں کامیابی کے بعد "گھر واپسی "مہم کا آغاز کر دیا گیا تھا ۔گزشتہ دو ڈھائی سالوں میں اس مہم میں خاصی تیزی دیکھنے میں آئی ہے ۔انڈیا ٹو ڈے کے مطابق اس تنظیم نے ہندو سازی کا کام تیز کرتے ہوئے اعلان کیا ہے کہ مسلمانوں اور عیسائیوں کو بھارت میں رہنے کا کوئی  حق نہیں ۔2021 تک ملک میں صرف ہندو رہ جائیں گے ۔ 2014 میں' وشوا ہندو پریشد 'نے اعلان کیا ہے کہ وہ اڑیسہ ۔۔۔۔گجرات ۔۔۔ستیش گڑھ ۔۔۔جھاڑ کھنڈ اور آسام میں 34 ہزار افراد کو ہندو بنا چکی ہے اور 49 ہزار افراد کی ہندو مت چھوڑ کر دوسرے مذہب میں جانے سے روک چکی ہے ۔ان کی طرف سے جو کتابچے شائع کئے گئے ہیں، ان میں بتایا گیا ہے کہ ایک مسلمان کو ہندو بنانے پر 5 لاکھ روپے(جو پاکستان کے تقریبا دس لاکھ روپئے بنتے ہیں )اور ایک عیسائی کو ہندو بنانے پر تقریبا 2 لاکھ روپے خرچ ہوتے ہیں ۔اس حوالےسے فنڈ اکھٹا کرنے کے لیے "دھرم جاگرن سمیتی "( بیدارئ مذہب کونسل ) قائم کی گئ جو اندرون اور بیرون ممالک سے فنڈ اکٹھا کرتی ہے ۔       2019 کےبھارتی انتخابات کے پہلے ہی روز بی جے پی کی طرف سے یہ ٹوئیٹ کیا گیا کہ ہم شہریوں کے قومی رجسٹر سے بودھوں،سکھوں اورہندووں کے سوا ہر گھس بیٹھئے (مسلمان اور عیسائیوں ) کا نام خارج کر دیں گے ۔ بی جے پی کے صدر امیت شا، جو اب وزیر داخلہ بن گئے ہیں، بار بار کہتے رہے ہیں کہ ہم ان دیمکوں کو اٹھا کر خلیج بنگال میں پھینک دیں گے ۔ مولانا سید حسین احمد مدنی آج حیات ہوتے تو اپنی اس رائے سے رجوع کر لیتے کہ "قومیں وطن سے بنتی ہیں اور ہندو مسلم ایک قوم ہیں "۔ تحریر: ڈاکٹر نگار سجاد ظہیر

##############################
https://web.facebook.com/mohammad.f.haris/posts/10158005476094903
تبصرہ بر کتاب "یزید بن معاویہؓ پر الزامات کا تحقیقی جائزہ" للمؤلف فضیلۃ الشیخ کفایت اللہ  سنابلی حفظہ اللہ =============================== ہمارے ایک نہایت دلعزیز دوست نے درخواست کی کہ جہاں آپ اتنی کتب پر تبصرے کرتے ہیں وہاں فضیلۃ الشیخ ابو الفوزان  کفایت اللہ سنابلی حفظہ اللہ کی کتاب "یزید بن معاویہؒ پر الزامات کا تحقیقی جائزہ" پر تبصرہ کیوں نہیں کرتے۔  اس کتاب پر تبصرے کا ہم نے کبھی اس لئے نہیں سوچاکہ یہ کتاب اپنی اشاعت کے پہلے دن سے ہی خاصی معروف رہی ہے۔سو اس کتاب پر تبصرہ کرنا سورج کو چراغ دکھانے کے مترادف ہوگا۔ لیکن اپنے ہر دلعزیز دوست کے توجہ دلانے پر سوچا کہ چلیں شائد کہ اس کتاب پر تبصرے کے ضمن میں سنابلی حفظہ اللہ کی نیکیوں میں سے کچھ ہمیں بھی مل جائیں۔ سو کتاب ہٰذا پر تبصرہ پیشِ خدمت ہے۔  یزید بن معاویہؒ پر پچھلی چند دہائیوں میں کئی کتب لکھی گئیں لیکن ان میں سے بیشتر کتب کا  موضوع واقعہ کربلا کا حادثہ رہا جس کے ذیل میں یزید بن معاویہؒ کا ذکر بھی آگیا۔  ابھی تک کوئی کتاب ایسی نہ لکھی گئی تھی جس میں تاریخ سے ہٹ کر محدثانہ طرز پر یزید بن معاویہؒ پر اعتراضات کا جائزہ لیا گیا ہو۔ کتابِ ہٰذا کو بلاشبہ اس سلسلے کی پہلی مفصل و مدلل کاوش کہا جاسکتا ہے۔ اس کتاب کی علمی وثاقت کے لئے یہی بات کافی ہے کہ نامور اہلحدیث عالم فضیلۃ الشیخ حافظ صلاح الدین یوسف حفظہ اللہ نے اس کتاب پر تقدیم رقم کی اور اس کے مندرجات کو اپنی تائید سے نوازا۔ ابو الفوزان کفایت اللہ سنابلی حفظہ اللہ کی یہ کتاب ۹۱۳ صفحات پر مشتمل ہے جس میں یزید بن معاویہؒ پر عائد کردہ تقریباً ہر الزام کا جواب دیا گیا ہے۔ سنابلی صاحب کتاب کا آغاز عرضِ مؤلف کے  بعد "یزید بن معاویہؒ کا دفاع کیوں؟" کی سرخی قائم کرکے کرتے ہیں جس میں وہ  ان وجوہات کا تفصیلی ذکر کرتے ہیں جن کے تحت انہوں نے امیر یزید بن معاویہؒ کے دفاع پر کتاب لکھنے کا سوچا۔ ان وجوہات میں اول وجہ تو وہ حدیثِ رسولﷺ ہے جس میں  آپﷺ نے فرمایا کہ  جو شخص اپنے بھائی کی عزت سے اس چیز کو دور کریگا جو اسے عیب دار بناتی ہے تو اللہ تعالیٰ روزِ قیامت اس کے چہرے سے جہنم کی آگ کو دور کریگا۔ سو جب  درست تاریخی حقائق سے یہ بات ثابت ہوجاتی ہے کہ امیر یزید بن معاویہؒ ایک نیک و صالح خلیفہ تھے اور ان کا قتلِ حسینؓ میں کوئی ہاتھ نہ تھا تو پھر ایک مومن ہونے کے ناطے ہم پر یہ فرضِ کفایہ ہے کہ شیعی پروپیگنڈے کے زیرِ اثر امیر یزید ؒ پر لگے غیر ثابت اعتراضات کو علمی دلائل کی روشنی میں رفع کریں۔  امیر یزیدؒ  کا تعلق خیر القرون کے دور سے تھا جس کی بابت آپﷺ نے بہترین دور ہونے کی نشاندہی کی ہے اور ساتھ وہ ایک صحابی کے بیٹے اور کئی جلیل القدر اصحابِ رسولﷺ کے بیعت کردہ خلیفہ تھے، سو ان کے اوپر فسق  کی تہمت و دیگر اعتراضات لامحالہ  سیدنا معاویہؓ اور ان ڈھائی سو صحابہ کرام کی طرف بھی لوٹتے ہیں جنہوں نے امیر یزید بن معاویہؒ کی حکومت پر اعتبار کرتے ہوئے ان کو اپنا خلیفہ مانا۔ سو اس تناظر میں بھی  یہ ضروری ہوجاتا ہے کہ امیریزید بن معاویہؒ پر عائد الزامات کا بھرپور جائزہ  لیا جائے اور کوئی بھی ہلکی و غیر ثابت شدہ بات ان کی بابت قبول نہ کی جائے۔ صفحہ ۳۶ سے  کفایت اللہ سنابلی صاحب "موضوع اور من گھڑت روایات اور صحیح  احادیث سے غلط استدلال" کی سرخی قائم کرکے امیر یزید بن معاویہؒ سے متعلق کئی وضعی اور ضعیف روایات پر نہایت عمدہ محدثانہ بحث کرکے ان کا غیر صحیح ہونا ثابت کرتے ہیں۔ اس سلسلے میں سب سے اول کلام وہ اس روایت پر کرتے ہیں جس میں مذکور ہے کہ  نبی ﷺ نے فرمایا کہ میری امت میں اول بگاڑ بنو امیہ کے ایک شخص بنام یزید کی وجہ سے آئیگا۔ اس  روایت پر مفصل کلام کرنے کے بعد سنابلی صاحب دیگر روایات پر بھی اسی طور کا کلام کرتے ہوئے اصولِ محدثین کی روشنی میں ان کا وضعی ہونا ثابت کرتے ہیں۔ انہیں تفاصیل کے ذیل میں سنابلی صاحب ان مذاکروں کو بھی رقم کرتے ہیں جو کہ تعدیلِ یزید کی بابت ان کے اور محدث حافظ زبیر علی زئی مرحوم کے درمیان وقوع پذیر ہوئے تھے۔ یہ مذاکرے اپنے اندر نہایت وقیع علمی معلومات رکھتے ہیں تاہم ایک عامی کے لیے شاید یہ زیادہ دلچسپی کا موضوع نہ بن سکیں کیونکہ  ان کی نوعیت نہایت علمی اور محدثانہ مبحث کی ہے البتہ علم الحدیث کے طلباء کے لیے ان مذاکروں میں سیکھنے کو بہت کچھ موجود ہے اور درحقیقت یہ مذاکرے علم و اصول الحدیث پر نہایت بصیرت افروز معلومات فراہم کرتے ہیں۔ صفحہ ۲۶۱ سے فصل دوم  کے ذیل میں "صحیح احادیث سے غلط استدلال" کی سرخی قائم کرکے سنابلی صاحب صحیحین کی ان روایات پر تبصرہ فرماتے ہیں جن کے تحت یزید مخالفین امیر یزید کی ذات کو مطعون کرتے ہیں۔ ان روایات میں اوّل روایت جس پر سنابلی حفظہ اللہ کلام کرتے ہیں وہ صحیح بخاری کی  صبیانِ قریش والی روایت ہے جس میں مذکور ہے کہ نبی ﷺ نے فرمایا کہ میری امت کی بربادی قریش کے چند لڑکوں کے ہاتھوں ہوگی۔ معترضین اس روایت کو امیر یزید پر محمول کرتے ہیں جبکہ حقیقت یہ ہے کہ روایت کے متن میں ایسی کوئی علامت موجود نہیں جس سے اس روایت کو یزید بن معاویہؒ پر منطبق کیا جاسکے جبکہ صحیح بخاری میں دوسری جگہ  جب یہ روایت آتی ہے تو اس  سے صراحت ہوجاتی ہے کہ اس روایت میں جن لڑکوں کا ذکر ہوا ہے وہ یزید کے دورکے بعد کے ہیں۔ المختصر کفایت اللہ سنابلی حفظہ اللہ نے اس روایت پر نہایت وقیع بحث کرکے ثابت کردیا ہے کہ اس روایت کا تعلق نہ ہی تو امیر یزید بن معاویہؒ سے ہے اور نہ ہی ان کے دورِ اقتدار سے۔ ہمارے خیال میں محدثِ احناف حبیب الرحمٰن الاعظمی کے بعد سنابلی صاحب  وہ واحد شخص ہیں جنہوں نے اس عمدہ طریقے سے اس روایت کی اصل تشریح و توضیح کی ہے۔ آگے جاکر صفحہ ۲۸۰ پر "بعض آثارِ صحابہؓ سے غلط استدلال" کی سرخی قائم کرکے سنابلی صاحب ان تمام آثار پر عمدہ کلام کرتے ہیں جن سے غلط طور سے استدلال کرکے معترضین یزید بن معاویہؒ کو مطعون کرنے کی ناکام سعی فرماتے ہیں۔ صفحہ ۳۰۲ پر باب سوم کے ذیل میں "امیر یزید  کی بیعت سے بعض صحابہ کا اختلاف اور اس کی نوعیت" کی سرخی قائم کرکے کفایت اللہ سنابلی صاحب مدلل تاریخی حقائق اور احادیث کی روشنی میں یہ ثابت کرتے ہیں کہ امیر یزید کی بیعت  سے صرف دو صحابہؓ نے ہی اختلاف کیا تھا  اور ان دوکا  اختلاف بھی امیر یزید کی شخصیت یا ان کے غیر ثابت شدہ فسق کی وجہ سے نہیں بلکہ  صرف طریقۂ ولی عہدی سے تھا۔ ساتھ ہی  وہ "غیر ثابت مخالفتیں" کی سرخی قائم کرکے اس بابت بعض روایات کی قلعی کھول کر ان کا وضعی ہونا ثابت کرتے ہیں۔ صفحہ ۳۲۸ پر باپ چہارم کے ذیل میں وہ "شہادتِ حسینؓ " کی  سرخی قائم کرکے بدلائل یہ ثابت کرتے ہیں کہ سیدنا حسینؓ کے قاتل امیر یزید نہیں بلکہ اہلِ کوفہ تھے اور پھر مختلف تاریخی حقائق اور صحیح روایات کے ذیل میں اس بابت صحابہؓ کا مؤقف نقل کرتے ہیں کہ  ہم عصر صحابہؓ  نے  قتلِ حسینؓ کی ذمہ داری  امیر یزید یا شامی افواج پر ڈالنے کے بجائے اہلِ کوفہ پر عائد کی۔ ساتھ ہی سنابلی صاحب ان راویات پر بھی محدثانہ کلام کرتے ہیں جن کے تحت یہ ثابت کرنے کی کوشش کی جاتی ہے کہ صحابہؓ امیر یزید کو قتلِ حسینؓ کا ذمہ دار سمجھتے تھے۔ اس مبحث میں سنابلی صاحب برادرِ حسین محمد بن علیؒ اور ابن حسینؓ علی بن حسینؒ کی شہادتیں بھی نقل کرتے ہیں جنہوں نے کوفیوں کو ہی اپنے بھائی اور والد کا قاتل قرار دیا۔ اس ضمن میں ان کے اور حافظ زبیر علی زئی مرحوم کے کچھ مذاکرے بھی وہ رقم کرتے ہیں۔ صفحہ ۳۶۸ میں باب پنجم کے ذیل میں "قاتلین حسینؓ سے عدم قصاص" کی سرخی کے تحت سنابلی صاحب نہایت تشفی و تسلی بخش گفتگو فرماکر ان تمام مطاعن کو رفع کرتے ہیں جن کے ذریعے یہ باور کروایا جاتا ہےکہ اگر  یزید اتنا ہی نیک تھا تو اس نے سیدنا حسینؓ کا قصاص کیوں نہ لیا۔ اس باب میں راسِ حسینؓ سے متعلق روایات بھی زیرِ بحث آئی ہیں جن کی نہایت عمدہ اور مدلل توجیہ کفایت اللہ سنابلی صاحب نے پیش کی ہے۔ صفحہ ۴۱۶ پر باب ششم کے ذیل میں "واقعہ حرہ کی حقیقت" کی سرخی قائم کرکے  کفایت اللہ سنابلی حفظہ اللہ نے واقعہ حرہ سے متعلق نہایت درست اور صائب معلومات بہم پہنچائی ہے اور حقیقت یہ ہے کہ یہ وہ باب ہے جہاں قاری کفایت اللہ سنابلی حفظہ اللہ کی علمیت، زورِ استدلال اور علم الحدیث و تاریخ پر ان کی گرفت کا معترف ہوئے بغیر نہیں رہ پاتا۔ صفحہ ۴۸۶ میں باب  ہفتم کے ذیل میں "حصارِ مکہ" کی سرخی قائم کرکے سنابلی صاحب پس منظر سے شروعات کرکے خانہ کعبہ پر آگ برسانے سے لیکر غلافِ کعبہ کے جل جانے تک  ہر موضوع پر نہایت تفصلی ادلہ مہیا کرتے ہیں اور اس سلسلے  میں کم از کم  دس روایات پر علم الحدیث کی روشنی میں عمدہ مقدمہ قائم کرکے ثابت کرتے ہیں کہ حصارِ مکہ کی بابت امیر یزید کا اقدام عین شریعت کے مطابق تھا اور اس بابت ان سے کسی قسم کی بے اعتدالی کا ثبوت کسی صحیح تاریخی روایت سے ثابت نہیں۔ صفحہ ۵۵۸ پر باب ہشتم کے ذیل میں "یزید کے اخلاق و کردار" کی سرخی قائم کرتے ہوئے سنابلی حفظہ اللہ امیر یزید کے سیرت و اخلاق سے متعلق معلومات قارئین کو پہنچاتے ہیں۔ جس میں اوّل الذکر بارہ خلفاء کی حدیث کو نقل کرتے ہیں جن کی بابت نبی ﷺ نے فرمایا کہ اسلام  ان کے دور میں مامون و غالب رہیگا اور پھر ساتھ ہی محدثین کی تصریحات سے ثابت کرتے ہیں کہ شارحینِ حدیث نے امیر یزید بن معاویہؒ  کو ان بارہ خلفاء میں سے ایک قرار دیا ہے۔ اس کے بعد وہ حدیثِ قسطنطنیہ کا ذکر کرتے ہیں جس کے مغفور لہم ہونے کی گواہی زبانِ رسالت ﷺنے دی ہے اور امیر یزید اس کے سپہ سالار ہونے کی حیثیت سے اس بشارت کے اولین مستحق قرار پاتے ہیں۔ ساتھ ہی وہ ان تمام شبہات کا بھی ابطال کرتے ہیں جو کہ صدیوں بعد مخالفین یزید کی طرف سے اس بابت عائد کیے جاتے ہیں  جن کے تحت یہ باور کروانے کی سعی کی جاتی ہے کہ امیر یزید اس اولین لشکر میں شامل نہیں تھے۔ تاہم کفایت اللہ سنابلی حفظہ اللہ نے اس متعلق  دلائل کے اس قدر انبار لگادئیے ہیں کہ کوئی معتدل مزاج و حق پرست شخص ان دلائل کے مطالعہ کے بعد اس حقیقت سے انکار نہیں کرسکتا کہ  قسطنطنیہ پر حملہ آور ہونے والے پہلے لشکر کی سپہ سالاری امیر یزید بن معاویہؒ کے ہاتھوں میں ہی تھی۔ اس کے بعد  سنابلی حفظہ اللہ ایسی صحیح السند روایات کا بھی ذکر  کرتے ہیں جن سے ثابت ہوتا ہے کہ خود سیدنا حسینؓ نے امیر یزید کے لئے "امیر المومنین" کے الفاظ استعمال فرمائے تھے اور ان روایات کی بابت معترضین کے تمام اشکالات کا بدلائل جواب دیتے ہیں۔ صفحہ نمبر ۷۴۶ پر سنابلی صاحب  "یزید بن معاویہ جرح و تعدیل کی میزان میں" کی سرخی قائم کرکےاس  مشہور اعتراض پر بات کرتے ہیں جو کہ عموماً ان پر یہ کہہ کر عائد کیا جاتا ہے کہ امیر یزید بن معاویہؒ پر محدثین نے جرح کی ہے۔ یہ مقام بھی ان بہت سے مقامات میں سے ایک ہے جہاں کفایت اللہ سنابلی حفظہ اللہ کا علم الحدیث میں درک نکھر کر سامنے آتا ہے۔ اس سرخی کے تحت وہ ان تمام جروحات کا جواب دیدیتے ہیں جو کہ غیر معاصر محدثین نے امیر یزید بن معاویہؒ پر کی ہیں اور ساتھ ہی یزید بن معاویہؒ سے  مروی چند صحیح روایات بھی ہدیۂ قارئین کرتے ہیں۔ صفحہ ۷۷۰ پر باب دہم کے ذیل میں "اہل علم کے اقوال و تبصرے" کی سرخی قائم کرکے یزید بن معاویہ سے متعلق موافق و مخالف اقوالِ علماء نقل فرماتے ہیں اور ہر دو طرح کے اقوال پر کلام کرتے ہوئے ان کی اصل توضیحات قارئین کے سامنے رکھتے ہیں۔ اس  باب میں  سنابلی صاحب امام احمد بن حنبل، امام ابن الجوزی، امام عبدالمغیث حنبلی، امام  ابن تیمیہ، امام ذہبی، امام ابن کثیر، امام لیث بن سعد ، امام مہلب بن احمد اسدی، قاضی ابو بکر ابن العربی مالکی، حافظ عبدالغنی مقدسی حنبلی  وغیرہم کے اقوال  نقل کرنے کے ساتھ ساتھ ان پر تبصرہ کرتے جاتے ہیں۔   تاہم علامہ ابن تیمیہ سے متعلق کفایت اللہ سنابلی صاحب کا کلام سب سے عمدہ اور مدلل ہے جہاں  علامہ ابن تیمیہ کے یزید کی بابت  مؤقف کو لیکر جو غلط رائے یزید متعرضین عوام میں پھیلا رہے ہیں، اسکا نہایت عمدہ ابطال کرکے شیخ الاسلام کا اصل مقصود پیش کیا گیا ہے۔ صفحہ ۸۴۶ میں ضمیمہ کے ذیل میں "حادثہ کربلا" کی سرخی قائم کرکے کفایت اللہ سنابلی حفظہ اللہ نے  حادثہ کربلا سے متعلق نہایت جامع اور مفصل بحث کی ہے اور اپنے تئیں واقعہ کربلا سے متعلق اصل واقعات ہدیۂ قارئین کئے ہیں۔ المختصر فضیلۃ الشیخ کفایت اللہ سنابلی حفظہ اللہ کی یہ کتاب امیر یزید بن معاویہ ؒ پر الزامات و اعتراضات سے متعلق ایک موسوعۃ ہے، جو کہ اردو زبان میں اتنی تفصیل کے ساتھ شائد ہی پہلے کبھی مرتب کیا گیا ہو۔ ذیل میں ہم قارئین کے استفادے کے لئے اس کتاب کا ڈاؤنلوڈ لنک دے رہے ہیں۔ امید ہے کہ اس کتاب کے مطالعہ کے بعد امیریزید بن معاویہؒ سے متعلق قارئین کے کئی اشکالات رفع ہوجائینگے ان شاءاللہ۔ https://kitabosunnat.com/…/yazeed-bin-muaawiah-par-ilzamaat… https://jumpshare.com/v/mUIMWwwe9vjOjuAtRdWF… مبصر: محمد فھد حارث

##############################
https://web.facebook.com/mohammad.f.haris/posts/10158003186554903
دختر نواسہ رسول سیدہ سکینہ ؒ بنت حسین ؓ بن علیؓ بن ابی طالب ======================= محرم الحرام کے وضعی قصے کہانیوں میں کئی حقیقی اولولعزم کردار فسانہ بن کر رہ گئے ہیں، ان ہی میں سے ایک سیدنا حسین رض کی دختر سیدہ سکینہ بنت الحسین رح ہیں، جن کو کربلا کے وضعی قصوں کے تحت بچپن میں ہی شہید کروادیا گیا، جبکہ حقیقت میں سیدنا حسین رض کی ان جلیل القدر بیٹی کا تاریخ میں ایک خاص مقام ہے۔ یہ چند سطریں سیدنا حسین رض کی انہیں عظیم المرتبت بیٹی کو خراج عقیدت پیش کرنے کے لئے ضبط تحریر میں لائی جارہی ہیں۔  سیدنا حسینؓ کثیر الازدواج تھے اور آپؓ نے متعدد نکاح کئے۔ ان میں سے ایک نکاح آپ نے بنو کلب کی خاتون رباب بنت  امراؤلقیس سے کیا۔ یہ رباب ؒ  سیدنا حسین ؓ کی سب سے محبوب بیویوں میں سے تھیں اور ان کی مدحت میں تاریخ کتب و ادب میں حسینؓ کے چند اشعار بھی ملتے ہیں۔  سیدہ سکینہؒ انہی  رباب ؒ کے بطن سے تھیں۔ علم و فضل، شعر و ادب، بر جستہ گوئی، حاضر جوابی اور حسن و جمال میں اپنی نظیر آپ تھیں۔ اپنے زمانہ کی بڑی بزلہ سنج اور طرحدار خاتون تھیں۔ ان کے بالوں کا فیشن اس دور کی خواتین میں بڑا پسندید ہ ہونے کے سبب ’’طرہء سکینہ‘‘ مشہور ہوگیا تھا۔ الغرض اپنے زمانہ کی ممتاز خواتین بنی ہاشم میں سے تھیں۔ رشتہ میں یہ امیر یزیدؒ بن معاویہؓ کی قریبی عزیزہ یعنی ان کی ایک خالہ کی بیٹی تھیں کیونکہ سکینہ کی والدہ رباب اور یزید بن معاویہ کی  والدہ میسونؒ نیز سکینہ کے دوسرے محبوب شوہر مصعب بن زبیر ؒ کی والدہ اور عثمان ؓ بن عفان کی زوجہ محترمہ سیدہ نائلہؒ، یہ سب خواتین اور علیؓ بن ابی طالب اور حسنؓ بن علیؓ کی ایک ایک زوجہ تین حقیقی بھائیوں علیم و زبیر و عدی پسران جناب بن ہیکل کلبی کی بیٹیاں تھیں۔  سیدہ سکینہؒ اپنے والد حسین بن علیؓ کی زندگی میں ہی نہ صرف سن بلوغ کو پہنچ گئی تھیں، بلکہ شادی بھی انکی اپنے تایا زاد عبداللہؒ بن حسنؓ سے ہوچکی تھی۔(کتاب نسب قریش، صفحہ  ۵۹)    مورخین نے ان کے متعدد نکاحوں کا تذکرہ کیا ہے جو ان کے شوہروں کے یکے بعد دیگرے مرجانے سے ہوتے رہے۔ پہلا نکاح تو جیسا کہ اوپر بیان کیا جا چکا ہے اپنے سگے تایا زاد عبداللہ بن حسن سے ہوا۔ ان کے انتقال کے بعد دوسرا نکاح مدینہ میں مصعب بن زبیرؒ سے  واقعہ کربلا کے بعد ہوا۔ یہ مصعب بن زبیر  ، عبداللہ بن زبیرؓ کے بھائی تھے اور علیؓ کی وفات کے تیس اکتیس برس بعد یعنی ؁۷۱ ہجری میں جب عبداللہ بن زیبرؓ اور امیر عبدالملک بن مروانؒ کے مابین خلافت کی  چپقلش جاری تھی، اپنے بھائی کی جانب سے  عراق کے عامل تھے۔امیر عبدالملک بن مروانؒ سے قبل خلافت ان کی گہری دوستی  اور آپسی محبت تھی۔ جیسا کہ ابن کثیر نے البدایہ والنہایہ جلد ۸ صفحہ ۳۱۶ میں تصریح کی ہے کہ :  و قد کان عبدالملک یحب مصعباً حباً شدیداً و کان خلیلہ لہ قبل الخلافۃ یعنی عبدالملک کو مصعب سے بہت محبت تھی اور خلافت سے پہلے دونوں آپس میں دوست تھے۔  سیدہ سکینہ ؒ کی طرح مصعب بھی صاحب جمال اور حسین جوان تھے۔۔ مصعب کے قتل  ہونے پر سکینہ نے اہل کوفہ کو مخاطب کرکے کہا تھا: ’’اے کوفہ کے ناہنجار اور بدبخت لوگو! تم نے پہلے میرے دادا کو قتل کیا، پھر میرے سسر اور تایا (حسن بن علیؓ) کو ذلیل و رسوا کیا، اس کے بعد تم نے میرے شوہر عبداللہ بن حسنؒ  اور میرے والد حسین بن علیؓ کو دھوکے سے  بلا کر ہلاک کیا اور اب تم نے میرے محبوب شوہر کو بھی قتل کردیا۔ اللہ کرے تم قیامت تک شیون و ماتم میں مبتلا رہو۔‘‘ مصعب بن زبیرؒ کے مقتول ہوجانے کے کچھ عرصہ بعد سیدہ سکینہ ؒ نے   اموی و مروانی خاندان میں  مروانؓ بن الحکم کے پوتے الاصبغ بن عبدالعزیز بن مروان سے  نکاح کیا جو کہ  امیر المومنین عمر بن عبدالعزیز ؒ کے بھائی تھے۔ ان الاصبغ کی دوسری زوجہ امیر یزید بن معاویہؒ کی بیٹی ام یزید ؒ تھیں، یعنی گویا سکینہ ؒ اور ام یزیدؒ آپس میں سوکنیں تھیں اور الاصبغ بن عبدالعزیز بن مروان ، یزید بن معاویہ اور حسین بن علی کے مشترکہ داماد تھے۔ (کتاب نسب قریش ،صفحہ ۵۹، جمہرۃ الانساب صفحہ ۹۶) کچھ عرصہ بعد الاصبغ بن عبدالعزیز نے بھی داعی اجل کو لبیک کہا تو سیدہ سکینہؒ خلیفہ راشد  عثمانؓ کے پوتے زید بن عمر بن عثمانؒ کی زوجیت میں آگئیں۔ یوں علی ؓ اور عثمانؓ ایک دوسرے کے سمدھی قرار پائے۔ (جمہرۃ الانساب صفحہ ۷۹) یہ نکاح آپؒ نے ؁۹۶ ہجری میں کیا جبکہ آپ کی عمر ۵۵، ۵۶ سال تھی۔ ان  زید بن عمر بن عثمان کے چچا ابان بن عثمانؒ کے نکاح میں سکینہ کی پھوپھی زاد بہن ام کلثوم بنت زینب بنت سیدہ فاطمہ تھیں۔ (نسب قریش صفحہ ۲۹) ابن بطوطہ نے اپنے سیاحت نامہ میں لکھا ہے کہ سکینہ کا مزار دمشق میں  مرکز بازار کے ساتھ ہی ہے۔ ان سارے تاریخی حقائق کے باوجود  سیدہ سکینہ ؒ کی عمر تین یا پانچ برس بتاکر روایتیں وضع کی جاتی ہیں کہ  دمشق کے قید خانے میں حسینؓ کی اس  چہیتی کم سن دختر نے طرح طرح کی تکالیف سے تڑپ تڑپ  کر جان دی تھی، تو کبھی کہا جاتا ہے کہ قتل حسینؓ کے بعد رات میں  سکینہؒ کو خیمہ میں موجود نہ پاکر تمام بیٹیاں چلا اٹھیں: خیمہ میں شور اٹھا کہ سکینہ  بھی کھو گئیں وہ جاکے اپنے باپ کے لاشہ پہ سوگئیں حالانکہ  یہ ساری روایتیں وضعی ہیں جنکا اقرار خود شیعہ مولف ’’مجاہد اعظم‘‘ امیر علی اپنی کتاب کے صفحہ ۲۹۱ کرتے ہوئے لکھتے ہیں: ’’اس سے بھی زیادہ مشہور مگر سراسر کذب و افترا وہ روایت ہے جس میں درد انگیز پیرایہ سے بیان کیا جاتا ہے کہ جناب سکینہ نے زندان شام میں رحلت کی حالانکہ تمام مورخین و علمائے انساب کا اتفاق ہے کہ آپ عرصہ دراز تک زندہ رہیں اور واقعہ کربلا سے ۵۷ برس کے بعد ؁۱۱۷ ہجری میں وفات پائی۔ آپ کا عقد واقعہ کربلا سے پہلے عبداللہ بن حسن بن علی بن ابی طالب کے ساتھ ہو چکا تھا۔ جیسا کہ ناسخ التواریخ، محسن الابرار، ارشاد شیخ مفید، بحارالانوار، اغانی، کشف الغمہ، سیر الآئمہ، عمدۃ الطالب، اعلام الوریٰ، قمقام ذخار، مراۃ الجنان، اسعاف الراغبین، وفیات الاعیان، تاریخ کامل وغیرہم میں صاف درج ہے۔‘‘ مندرجہ بالا اقتباس میں خود ملاحظہ کیا جاسکتا ہے کہ ایک اہل تشیع عالم و مورخ سکینہ کے کمسن بچی اور واقعہ کربلا میں مقتول ہونے کے اہل تشیع و اہل سنت کی کتابوں کے حوالہ سے وضعی قصہ قرار دے رہے ہیں۔ پھر  بھی ہمارے مرثیہ خواں کہتے رہے: پھر بیچ میں بٹھا کر سکینہ کو ننگے سر اور بے پدر کی گود میں رکھا سر پدر پھر ماتم حسین کیا سب نے یکدگر تربت سے نکلے بال نبیﷺ اپنے کھول کر ماتم کیا حسینؓ کا اس زور و شور سے زہراؓ نے ہاتھ چوم لئے آکے گور سے تحریر: محمد فھد حارث

##############################
https://web.facebook.com/mohammad.f.haris/posts/10158006765404903
لوجی۔۔۔ اسی کی کسر رہ گئی تھی۔ افسوس صد افسوس رد عمل کی نفسیات نے کہیں کا نہ چھوڑا۔ ساجد نقشبندی کے بعد اب ان حضرت کی حالت بھی قابل دیدنی ہے۔ بقول ان صاحب کہ یزید کافر تھا لیکن حیرت ہے کہ  پھر بھی اسکے عقد میں سیدنا عبداللہ بن جعفر رض نے اپنی بیٹی دیدی اور آخر وقت تک اسکی محبت کا دم بھرتے رہے۔ قاضی مظہر حسین اور مولانا امین صفدر اوکاڑوی کی ردعمل کی نفسیات سے وجود میں آنے والی کتب اور طارق جمیل صاحب کے تفضیلی بیانات نے آج اہلسنت کو اہل تشیع کے شانہ بشانہ لاکھڑا کیا کہ غم حسین رض بھی سنت ٹھہرا، یزید بھی کافر ہوا اور سیدنا معاویہ رض بھی ادنی درجے کے صحابی ہوگئے۔ اب یہ چھٹانک چھٹانک بھر کے چھوکرے خیر القرون کے لوگوں کے ایمان اور صحابہ کے مراتب کا تعین کرتے پھرینگے۔ نبی صلی اللہ علیہ وسلم نے فرمایا کہ جس نے کسی مسلمان کو کافر قرار دیا تو کفر اس پر پلٹ کر آتا ہے سو یزید تو جزم کے ساتھ نہ صرف مسلمان تھا بلکہ بشارت نبوی صلی اللہ علیہ وسلم کے تحت مغفرت یافتہ بھی تھا۔۔ سو ان حقائق اور مندرج حدیث کے تحت اس کے کفر کا فتوی دینے والے اپنا درجہ متعین کرلیں۔ یہ حال ہے دیوبندیوں کی اس نئی پوت کا جو قاضی مظہر حسین، مولانا امین صفدر اوکاڑوی مرحومین اور ساجد نقشبندی جیسے فضلہ ۔۔۔۔ اوہ معاف کیجئے گا فضلاء کا لٹریچر پڑھ کر جوان ہورہی ہے۔ ویسے اہلحدیثوں کی نئی پوت میں بھی کچھ ایسے ہی ناہنجار پیدا ہورہے ہیں جن کا دن رات کا مشغلہ یزید پر تبرا پڑھنا اور علماء کی جناب میں زبان درازی کرنا ہے۔  ان ناہنجاروں کی سر پرستی کچھ غیر طاہر غیر اسلامی اشخاص کرتے ہیں جو رٹنے والے طوطوں کی طرح ہر وقت یزید پلید اور مروان ناصبی کی گردان کرتے نظر آتے ہیں۔ جبکہ خود رافضی  و  مبتدع افکار کی گند میں لتھڑے پڑے ہیں۔

##############################
https://web.facebook.com/mohammad.f.haris/posts/10158022508434903
شیعی پروپیگنڈہ کا اثر ========= ہماری تاریخ میں کئی اہم شخصیات گزری ہیں جن کو ظلماً شہید کردیا گیا۔ ان شخصیات  میں دو نمایاں نام سیدنا عثمان بن عفانؓ اور سیدنا حسین بن علیؓ کے بتائے جاتے ہیں۔ سب سے پہلے تو ہم یہ عرض کردیں کہ سیدنا حسین بن علیؓ کی شہادت ایک نہایت الم انگیز حادثہ فاجعہ تھا جس پر جس قدر افسوس کیا جائے کم ہے۔ تاہم اہل تشیع نے تعزیہ داری کے ضمن میں محرم الحرام میں کئی بدعی رسومات ایجاد کرکے امت کے ہاتھوں میں تھمادیں۔ محرم الحرام کی  ان بدعی رسومات  اور تعزیہ داری کی پوری کی پوری عمارت واقعۂ کربلا کی وضعی روایات پر کھڑی کی گئی ۔  جب کہ خود اہل تشیع کے بعض محققین ان روایات کو وضعی قرار دیتے آئے ہیں۔ اہل تشیع محقق جناب شاکر حسین امروہوی اس متعلق لکھتے ہیں: "صد ہا باتیں طبعزاد تراشی گئیں۔ واقعات کی تدوین عرصہ دراز کے بعد ہوئی۔۔۔ رفتہ رفتہ  اختلافات کی اس قدر کثرت ہوگئی کہ سچ کو جھوٹ سے اور جھوٹ کو سچ سے علیٰحدہ کرنا مشکل ہوگیا۔۔۔ ابو مخنف لوط بن یحییٰ ازدی کربلا میں خود موجود نہ تھے اس لئے یہ سب واقعات انہوں نے بھی سماعی لکھے ہیں لہٰذا مقتل ابو مخنف کے متعدد نسخے پائے جاتے ہیں جو ایک دوسرے سے مختلف البیان ہیں اور ان سے صاف پایا جاتا ہے کہ خود ابو مخنف واقعات کے جامع نہیں بلکہ کسی اور ہی شخص نے ان کے بیان کردہ سماعی واقعات کو قلمبند کردیا ہے۔ مختصر یہ کہ شہادت امام حسینؑ کے متعلق تمام واقعات ابتداء سے انتہا تک اس قدر اختلافات سے پر ہیں کہ اگر ان کو فرداًفرداً بیان کیا جائے تو صخیم دفتر فراہم ہوجائیں، اکثر واقعات مثلاً اہل بیت پر تین روز شبانہ پانی کا بند رہنا، فوج مخالف کا لاکھوں کی تعداد میں  ہونا ۔۔۔۔ شمر کا سینہ ٔ اطہر پر بیٹھ کر سر جدا کرنا، آپؑ کی لاش مقدس سے کپڑوں تک کا اتار لینا، نعش مطہر  کا  گھوڑوں کے  سموں تلے کچلا جانا۔۔۔ نبی زادیوں کی چادریں تک چھین لینا۔۔۔ وغیرہ وغیرہ نہایت مشہور اور زبان زد خاص و عام ہیں حالانکہ ان میں سے بعض سرے سے غلط، بعض مشکوک، بعض ضعیف، بعض مبالغہ آمیز اور بعض من گھڑت ہیں۔ (مجاہد اعظم، صفحہ ۱۷۸) اس کے باوجود آپ دیکھئے کہ اہل تشیع کو تو چھوڑئیے، خود ہمارے اہل سنت  خطباء و واضعین محراب و منبر پر ان وضعی روایات کو جھوم جھوم کر بیان کرتے ہیں اور  پھر خود بھی روتے ہیں اور سامعین کو بھی رلاتے ہیں۔  سیدنا حسین بن علی‌ؓ کی طرح سیدنا عثمان بن عفانؓ کی شہادت بھی  تاریخ اسلامی کا ایک نہایت الم انگیز اور افسوس ناک سانحہ ہے جہاں صحیح روایات کے تحت سیدنا عثمانؓ کا نہ صرف ۴۰روز تک محاصرہ کیا گیا بلکہ آپ کو مسجدِ نبویﷺ میں صلوٰۃ ادا کرنے سے بھی روک  دیا گیا یہاں تک کہ آخرکے ۱۷ روز آپ کے اوپر کھانے اور پانی کی بندش  بھی کردی گئی۔ آپ کی رشتہ دار ام المومنین سیدہ ام حبیبہؓ کو اس متعلق پتہ چلا تو آپ از خود اپنے خچر پر سوار ہوکر طعام و پانی لیکر سیدنا عثمانؓ کے مکان کی طرف جانے لگیں جس پر  سبائیوں میں سے ایک شخص نے آپ کے خچر کو لات کر مار دھتکارا ، آپؓ خچر سے گر پڑیں اور آپؓ کے کولہے کی ہڈی ٹوٹ گئی۔ یہاں تک کہ ۱۷ روز انتہائی قلیل خوراک پر زندہ رہنے کے بعد اس  ۸۰ سالہ مخلصِ اسلام کو اس کے اپنے گھر کے اندر بے دردی سے ذبح کرکے شہید کردیا گیا۔ باغیوں کے  غضب کی آگ اس پر  بھی ٹھنڈی نہ ہوئی تو بقیع میں آپ کی تدفین  میں بھی مانع ہوئے۔ الغرض جوار نبی ﷺ میں دامادِ نبی ﷺ کو  بے دردی سے بھوکا پیاسا رکھنے کے بعد شہید کردیا گیا۔ لیکن مقامِ حیرت ہے کہ جس طرح  ہمارے احباب پہلی محرم سے سیدنا  حسینؓ کے  مزعومہ قاتلین کا نام لے لے کر ان کے خلاف تحاریر  کا سلسلہ شروع کرتے ہیں، ان پر لعنت کے جواز کی دلیلیں دیتے ہیں، ان سے متعلق وضعی تاریخ کے اوراق کھول  ان کے "ظلم و شقاوت" کے ایک ایک قصے کو یوں بیان کرتے ہیں جیسے کہ صاحبِ تحریر و منبر وہی موجود ہوں، اس طور سے ایسی کوئی ایک تحریر یا خطبہ ہمیں ذی الحجہ کے ماہ میں نظر نہیں آتا۔ بہت ہوتا ہے تو کوئی صاحب سیدنا عثمانؓ کے فضائل پر پوسٹ لگا کر ان کی المناک شہادت پر اظہارِ افسوس کردیتے ہیں لیکن جس طرح سیدنا حسینؓ کے قتل کے ضمن میں  یزید، ابن زیاد، شمر اور یہاں تک کہ بعض احباب سیدنا معاویہؓ کو بھی مطعون کرنے کی مہم جاری رکھتے ہیں، ایسی کوئی مہم ذی الحجہ  کی ۱۰ تاریخ سے ۱۸ تاریخ تک آپ کو نظر نہیں آتی جس میں عبداللہ بن سبا، مالک الاشتر نخعی، کنانہ بن بشیر، محمد بن ابی حذیفہ اور محمد بن ابی بکر کا نام لیکر ان پر تبرا کیا جاتا ہو یا پھر تاریخ کے اوراق کھول کر ان حضرات کے سیاہ کارنامے لوگوں کے مابین بیان کیے جاتے ہوں۔ آخر ایسا کیوں؟ یہ بعد تو بدیہی ہے کہ اس امت میں نبی ﷺ کے بعد سب سے افضل ازواج مطہرات اور عشرہ مبشرہ ہیں سو کیا وجہ ہوئی کہ اہل بیت نبویﷺ میں شامل ایک شخص جس کو نبی ﷺ کی دوہری  مصاہرت کا اعزاز ذوالنورینؓ کے لقب کے ساتھ حاصل ہو، جس کی بابت آپﷺ فرمادیں کہ عثمانؓ اس کے بعد کچھ بھی کرلیں، جنت ان کے لئے ہے۔ ایسے شخص کی ظالمانہ شہادت پر وہ رد عمل دیکھنے کو کیوں نظر نہیں آتا جو سیدنا حسینؓ کی شہادت پر نظر آتا ہے۔ کیوں سیدنا عثمانؓ کے قاتلین پر نام لیکر اس طرح تحریری تبرے نہیں پڑھے جاتے، جیسے تحریری تبرے یزید، ابن زیاد اور شمر کے نام کے پڑھے جاتے ہیں، کیوں مالک الاشتر اور کنانہ بن بشیر کو پلید اور لعنت کی گالیوں سے نہیں نوازا جاتا جس طور سے یہ طغرے یزید کے نام کے آگے سجائے جاتے ہیں۔  وجہ بہت واضح ہے کہ ہم اہل سنت ہوتے ہوئے بھی شہادتِ حسینؓ کو شیعی تناظر میں دیکھتے ہیں۔ یہ شیعی پروپیگنڈے سے از حد متاثر ہونے کا نتیجہ ہی ہے کہ  ہم سیدنا عثمانؓ کی شہادت پر وہ رد عمل نہیں دکھاپاتے جو ردعمل سیدنا حسینؓ کی شہادت پر ہمارے ہاں رواج پذیر ہے۔  ہم رو رو کر وضعی روایات کے ضمن میں سیدنا حسینؓ کی شہادت کے واقعات تو بیان کرنا اپنا فرض منصبی سمجھتے ہیں لیکن سیدنا عثمانؓ کی شہادت سے متعلق صحیح روایات بھی نقل کرنا ہمیں یاد نہیں رہتا۔ کیوں ایک اہلسنت ملک ہوتے ہوئے شہادت عثمانؓ پر اس طرح سے سوگ نہیں منایا جاتا، دکھ کا اظہار نہیں کیا جاتا جس طور سے دکھ کا اظہار سیدنا حسینؓ کی شہادت پر کیا جاتا ہے۔ پورے فیس بک پر میں نے پچھلے دس دنوں میں کوئی ایسی تحریر نہیں دیکھی جس میں سیدنا حسینؓ  کی شخصیت کو واقعہ کربلا سے الگ کھڑا کرکے ان کے جہادی کارناموں کو نمایاں کیا گیا۔ یہ دقت بھی اٹھائی تو ایک بدنام زمانہ  مزعومہ ناصبی  محمد فھد حارث نے، ورنہ کسی کو اتنی توفیق نہ ہوئی کہ یزید پر تبرے اور سیدنا حسینؓ کا ماتم کرنے کے بجائے ان کے  جہادی کارناموں اور سیرت کے دوسرے پہلوؤں کو لوگوں کے سامنے اجاگر کرے۔ کیونکہ ہم شیعی پروپیگنڈے سے از حد متاثر ہیں۔ ہم سیدنا حسینؓ کی شہادت پر غمگین ان کی محبت میں نہیں بلکہ اہل تشیع کی نقالی میں ہوتے ہیں ورنہ یہ ممکن نہ تھا کہ سیدنا عثمانؓ اور سیدنا حسینؓ کی شہادت کے ضمن میں  خود اہلسنت کی طرف سے اس قدر الگ الگ ردعمل سامنے آئیں۔  ماضی قریب کے ایک مشہور عالم کہہ گئے تھے کہ ہر سُنّی اندر سے پہلے شیعہ ہوتا ہے اور بعد میں سُنّی۔ اور جس  کی سُنیّت بعد کے مطالعے سے اس کی شیعیت پر غالب آجاتی ہے، یار لوگ اس کو ناصبی قرار دے دیتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158021947399903
ماتمِ حسینؓ اور تعزیہ داری کی ابتداء ============== ماتمِ حسینؓ اور تعزیہ داری کی ابتداء اس امت میں کیونکر اور کب ہوئی، اس پر سب سے مفصل کلام علامہ ابن کثیر دمشقی نے اپنی کتاب "البدایہ و النہایہ"  کی جلد ۱۱ میں کیا ہے۔  ۳۳۴ ہجری میں جب ایرانی النسل دیلمی حکمران معزالدولہ  بن بویہ کو  بعہدِ خلافتِ عباسیہ خودمختار وزیر کی حیثیت سے  بغداد میں منصب ملا تو حادثۂ کربلا کے تقریباً تین سو برس بعد  ۳۵۲ ہجری میں اس نے  ماتمِ حسینؓ اور تعزیہ داری کی بدعات کا اجراء کروایا۔ عباسی خلیفہ خود اس وقت اس قدر کمزور ہوچکا تھا کہ وہ اس بابت نہ کچھ کہہ سکا اور نہ کرسکا۔ ابن کثیر لکھتے ہیں کہ ۳۵۲  ہجری میں ماہِ محرم کی دسویں تاریخ کو معزالدولہ دیلمی نے حکم دیا کہ بازار سارے بند  رکھے جائیں، عورتیں ماتمی لباس پہن کر چہرے کھولے، بال بکھیرے  اور منہ و رخسار پیٹتی ہوئی بغداد کے بازاروں میں ماتمِ حسینؓ کرتی پھریں۔ روافض نے اس حکم کی بخوشی تعمیل کی ۔ تاہم پہلے سال تو کوئی فساد برپا نہ ہوا لیکن اگلے سال اہلسنت یہ بدعات و خرفات برداشت نہ کرسکے اور ۳۵۳ ہجری میں ماہِ محرم میں جب دوبار ان بدعات کا اعادہ کیا گیا تو  شیعہ سنی فساد برپا ہوگیا اور کثیر تعداد میں فریقین مارے گئے۔ معزالدولہ نے صرف اسی پر بس نہ کیا بلکہ اگلے سال "عیدِ غدیر"  جیسی بدعی عید منانے کا بھی اجراء کیا جس کے لئے اس کے حکم سے شہر کے بازار آراستہ کئے گئے اور چراغاں اور آتش بازی کا اہتمام  کروایا گیا۔ عیدِ غدیر منانے کے لئے ۱۸ ذی الحجہ کی تاریخ کو منتخب کیا گیا جس کے پسِ پردہ اصل میں  تو سیدنا عثمان ؓ کی شہادت کی خوشی منانا تھا لیکن پیشِ منظر میں اس کو سیدنا علیؓ سے متعلق وصیتِ رسول اللہ ﷺ سے جوڑا گیا کہ حجۃ الوداع کے موقع پر مدینہ واپسی پر ایک برساتی نالے خم پر آپﷺ نے  سیدنا علیؓ کا ہاتھ اٹھا کر نہ صرف ان کو "مولا" کے لقب سے نوازا بلکہ اپنے بعد ان کی جانشینی کی وصیت بھی کرگئے۔ تاہم  نبی ﷺ کی اس وصیت کو ان کے بعد ان کے اصحاب جلیل ؓ نے درخوراعتناء نہ سمجھا اور یکے بعد دیگے سیدنا ابو بکرؓ ، سیدنا عمرؓ اور سیدنا عثمانؓ کو خلیفہ منتخب کرکے سیدنا علیؓ کے حق کو "غصب" کرلیا۔ پر مقامِ حیرت ہے کہ سیدنا علیؓ نے اس کے خلاف کوئی صدائے احتجاج بلند نہ کی  بلکہ ان تینوں خلفاء کے مشیرِ خاص بنے رہے اور ان کی خلافتوں کو کامیاب بنوانے میں اپنے دن و رات صرف کردئیے۔  پھر سیدنا علیؓ نے اسی پر بس نہیں کیا بلکہ پہلے "غاصب" سیدنا ابو بکرؓ کے انتقال کے بعد ان کی بیوہ سیدہ اسماء بنت عمیسؓ سے نکاح کرلیا اور سیدنا ابو بکر ؓ کے بیٹے محمد بن ابی بکر کو اپنی تولیت میں لیکر پالا۔ جبکہ دوسرے" غاصب "سیدنا عمر ؓ کو اپنی بیٹی سیدہ امِ کلثومؓ بیاہ دی۔ اس کے بعد جب سیدنا علیؓ کے اپنی مختلف بیویوں سے اولاد تولد ہوئی تو ایک اولاد کا نام نبی ﷺ کے نام پر محمد بن علی رکھا تو دوسری کا نام اپنے چچا عباس بن عبدالمطلب ؓ کے نام پر عباس بن علی رکھا۔ تیسرے کا نام پہلے" غاصب" خلیفہ کے نام پر ابو بکر بن علی رکھا تو  چوتھے کا نام بھی دوسرے "غاصب" خلیفہ عمر بن خطابؓ کے نام پر عمر بن علی رکھ چھوڑا۔ اس کے باوجود بھی جب سیدنا علیؓ کے دل میں ان احباب کے خلاف "نفرت کی آگ" کچھ کم نہ ہوئی تو پانچویں بیٹے کا نام تیسرے "غاصب" خلیفہ عثمان بن عفانؓ کے نام پر عثمان بن علی رکھ دیا۔    خیر یہ نام کی کہانیاں تو ضمناً زیرِ بحث آگئیں، بات ہورہی تھی بنو بویہ و دیلمی حکمرانوں کی اجراء کردہ بدعات کی۔ ان ہی دیلمی حکمرانوں نے نہ صرف اپنے دورِ وزارت میں   تعزیہ داری  اور عیدِ غدیر کی بدعات کا اجراء کروایا بلکہ انہیں کے زمانے میں  پہلی دفعہ روافض و شیعہ ایک الگ فرقے کے طور پر منظم ہوکر سامنے آئے اور انہوں نے اپنی کتب و مصادر  الگ سے مدون کرنا شروع کردئیے۔ اسی زمانے میں شیعوں کی حدیث کی معتبر ترین کتاب "الکافی" کی تدوین ہوئی جس کے فقہی مباحث کے حصہ کو الگ سے "اصول کافی" کے نام سے تدوین کیا گیا۔ ساتھ ساتھ  صلوٰۃ، صوم، زکوٰۃ اور اذان کے احکامات میں بھی اہلسنت سے ممیز ہونے کے لئے  تبدیلیاں  کی گئیں جیسا کہ افطار میں تاخیر کرنا اور اذان میں  حی علی خیر العمل وغیرہ کا اضافہ کرنا۔ اس کے ساتھ ساتھ توّلا و تبّرا کی خرافات بھی ایجاد کی گئیں جن کے تحت   اہلبیت سے محبت کے اعلان کو توّلا کا نام دیا گیا اور اصحابِ کرامؓ کو دشمنانِ اہلبیت قرار دیکر ان سے بیزاری کو تبّرا سے موسوم کیا گیا۔بغداد کی مساجد کے دروازوں پر خلفائے ثلاثہ، سیدنا معاویہؓ، سیدنا مروان اور سیدہ عائشہؓ پر لعنت لکھوائی گئی ۔ اس رسمِ بد کے اجراء سے ایک دفعہ پھر بغداد میں شیعہ سنی فسادات پھوٹ پڑے جس کی وجہ سے وقتی طور پر ان رسومات پر پابندی عائد کی گئی۔ تاہم معزالدولہ کے بھتیجے عضدالدولہ نے جب یہ دیکھا کہ لوگ ان بدعات کو بھولنے لگے ہیں تو ان کو مستقل بنیادوں پر رواج دینے کی غرض سے اس نے اپنے دورِ وزارت میں  عراق میں دو متبرک مقامات "دریافت" کرلئے۔ سیدنا علیؓ کی وفات کے تقریباً سوا تین سو برس بعد ۳۶۹ ہجری میں  عراق میں نجف کے علاقے میں ان کی قبر دریافت کرکے اسکو "مشہد علیؓ " کا نام دیا گیا  جبکہ سیدنا علیؓ کی قبر عرصۂ دراز سے نامعلوم تھی ۔ اس کے ساتھ ہی حادثہ کربلا کے تین سو دس برس  کے بعد ۳۷۰ ہجری میں سیدنا حسینؓ کی قبر کو از سرِ نو  دریافت کرکے اسکو "مشہدِ حسینؓ" کے نام سے موسوم کیا گیا جبکہ حقیقت یہ ہے کربلا میں جس مقام پر سیدناحسینؓ  کی قبر بتائی جاتی تھی  اس کی بابت ابن کثیر دمشقی البدایہ و النہایہ جلد ۸ صفحہ ۲۰۳ میں لکھتے ہیں کہ اُس مقام کے آثار جہاں سیدنا حسین ؓ کا مقتول ہونا بتایا جاتا ہے  اس درجہ مٹ چکے تھے کہ کوئی شخص بھی صحیح طور سے وہ جگہ متعین نہیں کرسکتا تھا۔ یہی وجہ تھی کہ امام بخاری کے استاد ابو نعیم فضل بن دکین جن کے تشیع کی بابت محدثین نے تصریح کی ہے اس شخص کے قول کو نہیں مانتے تھے جو قبرِ حسینؓ کے جاننے پہنچاننے کا دعویٰ کرےکیونکہ روافض و جاھل عوام الناس نے یہاں جمع ہوکر مشرکانہ افعال انجام دینا شروع کردئیے تھے۔  اسی بناء پر بقول ابن جریر طبری   خلیفہ المتوکل علی اللہ عباسیؒ ، جن کی بابت علامہ ابن کثیر دمشقی لکھتے ہیں کہ وہ نہایت متبع سنت اور امام احمد بن حنبل کے معتقد تھے نے  ۲۳۶ ہجری میں  حکم دیا کہ  قبرِ حسین بن علیؓ کو ڈھادیا جائے اور آس پاس  زائرین کے لئے جو سرائے تعمیر کئے گئے ہیں ان کو مہندم کرکے پورے علاقے میں آبپاشی کی جائے اور لوگوں کو وہاں جانے سے منع کیا جائے۔ ساتھ ہی حکم دیا کہ اس مقام پر زراعت کا کام شروع کروادیا جائے  (طبری جلد ۱۱ صفحہ ۴۴) ۔ لیکن دیلمیوں نے اپنے زمانےمیں برسرِ اقتدار آنے بعد تقریباً ۱۳۵ سال کے بعد ۳۷۰  ہجری  یہاں  "مشہدِ حسینؓ " تعمیر کروادیا جبکہ اس سے پیشتر اس علاقہ میں  ۱۰۰ سال سے زیادہ عرصہ تک زراعت ہوتی رہی تھی اور اس وقت سے لیکر آج تک یہ علاقہ زائرین کے لئے مرجع کی جگہ بنا ہوا ہے۔ دیلمیوں و بنی بویہ کا سیاسی اقتدار تقریباً  ایک صدی تک رہا یہاں تک کہ سلجوقی جو کہ مذہباً سنی المسلک تھے انہوں نے آکر انتظامِ سلطنت اپنے ہاتھ میں لیا اور امت کو ان بد بختوں سے نجات دلوائی۔ دیلمی اپنا سیاسی اقتدار تو کھو بیٹھے لیکن ان کے نظریاتی افکار امت میں افتراق کا بیج پوری طرح بوگئے۔ اپنے  تقریباً ایک صدی پر مشتمل سیاسی اقتدار میں  بنی بویہ اس امت کو ماتمِ حسینؓ، عیدِ غدیرِ، مشہدِ علیؓ و حسینؓ جیسی فرضی قبریں، شیعہ کتبِ احادیث کی تدوین ، تصنیفِ نہج البلاغۃ جس میں سیدنا علیؓ کے منہ سے خلفائے ثلاثہ اور اصحاب کرامؓ پر  سب و شتم اور بدگوئی کی گئی ہے، نسب و قومیت کے تفاخر کے لئے لفظ "سید" کا استعمال، خطباتِ جمعہ میں نبی ﷺ کی بقیہ تین صاحبزادیوں اور نواسوں کو چھوڑ کر صرف سیدہ فاطمہؓ و حضراتِ حسنینؓ کا تذکرہ کرنا جیسی روایات دے کر رخصت ہوگئے جو کہ اب تک اس امت میں جاری و ساری ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158025323984903
تبصرہ بر کتابچہ "محرم الحرام اور واقعہ کربلا" للمؤلف حافظ عبدالحمید گوندل تقریظ و تقدیم فضیلۃ الشیخ علامہ عبداللہ ناصر رحمانی حفظہ اللہ =================================== ڈاؤنلوڈ لنک:  https://jmp.sh/1CYTB4d چند دن پیشتر ایک دوست نے فضیلۃ الشیخ علامہ عبداللہ ناصر رحمانی حفظہ اللہ کے لائق شاگرد جناب حافظ عبدالحمید گوندل حفظہ اللہ کا ایک مختصر کتابچہ بنام "محرم الحرام اور واقعہ کربلا (چند تاریخی و شرعی حقائق)" پڑھنے اور تبصرہ کرنے کو ارسال کیا۔  کتابچہ پر علامہ  عبداللہ ناصر رحمانی حفظہ اللہ کی تقریظ و تقدیم دیکھ کر کتابچہ پڑھنے کی جستجو ہوئی کہ تالیف ہٰذا لازمی کوئی خاصہ کی چیز ہوگی تب ہی علامہ  عبداللہ ناصر جیسے جلیل القدر عالم نے اس پر تقریظ و تقدیم کے فرائض انجام دئیے ہیں۔ علامہ صاحب کی  تقریظ و تقدیم ،جو کہ ۱۲ صفحات پر محیط ہے، کو ملا کر کتابچہ کچھ ۳۰ صفحات کا ہے۔  یعنی صخامت اتنی کہ بندہ ایک نشست میں آرام سے پڑھ جائے۔ کتابچہ پڑھنا شروع کیا تو یہ حسن ظن واقعی حقیقت میں بدل گیا کہ  تالیف مذکورہ واقعی خاصہ کی چیز ہے۔  صفحہ نمبر ۳ پر علامہ عبداللہ ناصر رحمانی حفظہ اللہ  کی ایک صفحہ کی تقریظ ہے  جس میں آپ نے نشاندہی کی ہے کہ  اس کتابچے میں ان کے لائق شاگرد حافظ عبدالحمید گوندل حفظہ اللہ نے ہر بات دلیل  سے کی ہے  اور اس ضمن میں علامہ عبداللہ ناصر حفظہ  اللہ صراحت سے لکھتے ہیں کہ  "بالخصوص امیر یزید کے تعلق سے امت کے مختلف گروہ جس افراط و تفریط  یا غلو وتقصیر کا شکار ہیں،  (اس کتابچے میں ) انہیں نہایت اخلاص سے اچھی نصیحت کی گئی ہے۔"(صفحہ ۳) اس کے بعد صفحہ نمبر ۴ سے علامہ عبداللہ ناصر رحمانی حفظہ اللہ کا مقدمہ شروع ہوتا ہے جو کہ  صفحہ ۱۴ تک محیط ہے۔ اس مقدمہ میں علامہ صاحب قرآن و حدیث کی روشنی میں محرم الحرام کے مہینے کی فضیلت بیان کرتے ہیں ۔ صفحہ نمبر ۱۵ سے حافظ عبدالحمید گوندل حفظہ اللہ کی تحریر شروع ہوتی ہے جہاں ابتداء میں  ہی وہ محرم کی دس تاریخ کو توسیع طعام والی روایت پر  سلف کی جرح نقل کرکے اسکا  مجروح ہونا ثابت کرتے ہیں۔ اس کے بعد صفحہ ۱۸ سے گوندل صاحب واقعہ کربلا کی سرخی کے ذیل میں وضعی روایات سے مبرا درست تاریخی حقائق کی روشنی میں واقعہ کربلا کی تفصیلات ہدیۂ قارئین کرتے ہیں۔ یہ حصہ کتاب کا سب سے دلچسپ حصہ ہے جس میں حافظ گوندل صاحب نے  دریا کو کوزے میں بند کردیا ہے اور بقول فضیلۃ الشیخ علامہ عبداللہ ناصر رحمانی حفظہ اللہ نہایت مدلل اور علمی اسلوب اختیار کیا ہے۔ واقعہ کربلا کے حقائق بیان کرتے ہوئے گوندل صاحب بتاتے ہیں : "یہ واقعہ حق و باطل کا معرکہ نہ تھا اور نہ ہی کفرو اسلام کی جنگ تھی، اگر  معاملہ ایسا ہی ہوتا تو صحابہ کرامؓ اور تابعین عظام کی بکثرت موجودگی کے باوجود سیدنا حسینؓ اکیلے شریک نہ ہوتے؟ دراصل یہ ایک سیاسی نوعیت کا تصادم تھا جس میں  ایک طرف جگر گوشہ بتول سیدنا حسینؓ تھے  تو دوسری طرف کاتب وحی سیدنا معاویہؓ کے فرزند امیر یزیدؒ۔ اور یہ بھی ایک ٹھوس حقیقت ہے کہ سیدنا حسینؓ کو امیر یزید کے خلاف کوئی شکایت نہ تھی بلکہ آپ کے اس اقدام کا پس منظر کوفیوں کے وہ خطوط تھے جن کی تعداد بارہ ہزار تک بیان کی جاتی ہے جن میں لکھا تھا کہ  "تشریف لائیے! پھل پک چکے ہیں، باغ سر سبزو شاداب ہیں  ہم آپ کو اپنا امیر تسلیم کرتے ہیں، آپ پہنچئے اور یزید کے خلاف جہاد کیجئے۔" یہی وجہ تھی کہ  آپ اپنا پورا خاندان ساتھ لیکر نہیں گئے تھے بلکہ جب آپ کوفہ کی طرف عازم سفر ہوئے تو آپ کے قریبی رشتہ داروں نے آپ کو روکنے کی بھرپور کوشش کی اور اس اقدام کے خطرناک نتائج سے آگاہ  بھی کیا۔ روکنے والوں میں سیدنا عبداللہ بن عمرؓ، سیدنا عبداللہ بن عباسؓ، سیدنا جابر بن عبداللہؓ، سیدنا ابو واقد لیثیؓ، سیدنا ابو الدرداءؓ اور آپ کے بھائی محمد بن الحنفیہؒ نمایاں تھے۔ اس کے باوجود نہ تو آپ نے اپنا ارادہ ملتوی کیا اور نہ ہی اپنے موقف کے مقابلے میں کوئی دلیل پیش کی، جو اس بات کا مظہر ہے کہ آپ نے محض اہل کوفہ کے خطوط کی بنا پر یہ سفر شروع کیا تھا۔ آپ نے اپنے چچازاد بھائی مسلم بن عقیل کو حالات کی آگاہی کے لئے کوفہ روانہ کردیا تھا، ابھی آپ راستے ہی میں تھے کہ مسلم بن عقیل کی شہادت کی خبر پہنچی، جنہیں کوفیوں نے انتہائی بے دردی سے قتل کردیا تھا۔ اس المناک واقعے سے آپ کا اہل کوفہ پر اعتماد ختم ہوگیا اور آپ نے فراست ایمانی کا مظاہرہ کرتے ہوئے اپنے موقف سے رجوع کرلیا اور راستے ہی سے واپسی کا عزم ظاہر کیا۔ مگر مسلم بن عقیل کے بھائیوں نے کہا کہ ہم یا تو اپنے بھائی کا بدلہ لیں گے یا خود لڑ کر مرجائیں گے۔ سیدنا حسینؓ کے لئے یہ لمحہ یقیناً انتہائی کٹھن تھا، چھوٹے چھوٹے بچے اور خواتین ہمراہ تھیں اور جس امید پر یہ سفر اختیار کیا تھا وہ دم توڑ چکی تھی۔ مسلم بن عقیل کے بھائی واپسی کے ارادے میں مانع تھے اور ساتھ ہی و ہ کوفی بھی تھے جو مکہ سے آپ کو اپنے ہمراہ لائے تھے، انہوں نے اس موقع پر کہنا شروع کردیا کہ 'مسلم بن عقیل کی بات اور تھی اور آپ کی بات کچھ اور ہے، آپ جونہی کوفہ پہنچیں گے تمام لوگ آپ کی خدمت میں حاضر ہوجائیں گے'۔ اور یوں اس قافلے کا سفر کوفہ کی جانب جاری رہا۔ جب آپ کربلا کے مقام پر پہنچے تو عامل کوفہ عبیداللہ بن زیاد نے انتہائی دور اندیشی سے کام لیتے ہوئے سیدنا حسینؓ کے دو ماموؤں، عمربن سعد اور شِمر ذی الجوش کو سیدنا حسینؓ کے قافلے کی جانب روانہ کیا۔ عمرکے والد سیدنا سعد بن ابی وقاصؓ، رسول اللہ  کے ماموں تھے۔ اس لحاظ سے عمر بن سعد بھی سیدنا  حسینؓ کے ماموں ٹھہرے(ماموں نہیں نانا ٹھہرے) اور ذی الجوش سیدنا علیؓ کے سسر تھے اور شمر سیدنا علیؓ کے سالے۔  ابن زیاد نے ان دونوں کا انتخاب اس لیے کیا تھا تاکہ رشتہ داری کی وجہ سے آزادانہ ماحول میں آپس میں گفتگو ہوسکے۔ عمر بن سعد یہ چاہتے تھے کہ آپ عامل کوفہ کے ہاتھ پر بیعت کرلیں جو درحقیقت ایک رسمی کاروائی تھی مگر آپ براہِ راست امیر یزید کے ہاتھ پر بیعت کرنا چاہتے تھے، شاید آپ کی خوددار طبیعت نے یہ گوارا نہ کیا اور چونکہ قافلہ دمشق کی طرف روانہ ہوچکا تھا ، اس لئے عمر بن سعد نے ابن زیاد کے ہاتھ پر بیعت کرنے کے لئے بھی زور نہ دیا۔ اب آپؓ سرکاری فوج کی معیت میں دمشق کی جانب رواں دواں تھے، یہ صورتحال دیکھ کر مکہ سے ہمراہ آنے والے کوفیوں نے وہاں سے نکلنا چاہا کیونکہ اس سارے فتنے کے کرتا دھرتا یہی کوفی تھے اور دمشق جانے کی صورت میں ان کی فریب کاریاں طشت ازبام ہوجاتیں۔ اسی اثنا میں عمر بن سعد نے انہیں گھیرے میں لے لیا۔ ۱۰ محرم الحرام سن ۶۱ ہجری کو ظہر اور عصر کے درمیانی وقت جبکہ اہل ایمان دوگانہ نماز ادا کرنے میں مصروف تھے ، کوفیوں نے اپنے خیموں میں ایک خطرناک منصوبہ بنایا کہ ہمارے خطوط حسینؓ کے پاس موجود ہیں جو ہمارے جرم کے شاہد ہیں، بہتر یہی ہوگا کہ اچانک حملہ کرکے حسینؓ کو ختم کردیا جائے۔ اس افراتفری میں سرکاری فوج کا حصار بھی ٹوٹ جائے گا تو اپنے کچھ لوگ  بچ نکلنے میں کامیاب ہوجائینگے۔ یہ منصوبہ تیار کرکے وہ سیدنا حسینؓ اور آپ کے ساتھیوں پر ٹوٹ پڑے، چیخ و پکار کی آواز سن کر جب تک سرکاری فوج پہنچی، کوفی اپنا کام کرچکے تھے، سرکاری فوج نے انہیں بھی ختم کردیا۔ کوفیوں نے جس طرح جمل و صفین میں اچانک حملہ کرکے مسلمانوں کو آپس میں لڑایا تھااسی طرح کربلا میں اچانک حملہ کرکے سیدنا حسینؓ کو شہید کردیا۔ چونکہ یہ حملہ اچانک اور افراتفری  کے عالم میں کیا گیا تھا اس لئے سرکاری فوج کے آنے تک جو بچ گیا سو بچ گیا وگرنہ سیدنا زین العابدین (علی بن حسینؒ) کبھی نہ بچ سکتے۔" (صفحہ ۱۸ تا ۲۱) اس تفصیل کے بعد حافظ عبدالحمید گوندل صاحب  اہل بیت حسینؓ کے چند اقوال پیش کرکے ثابت کرتے ہیں کہ ان کی نظروں میں بھی قاتلینِ حسینؓ کوفی تھے نہ کہ امیر یزید۔ اس کے بعد گوندل حفظہ اللہ  نہایت تفصیل سے امیر یزید کی سیرت پر عائد  کردہ غیرثابت اتہامات کا جائزہ لیکر ان کا وضعی ہونا بتاتے ہیں اور اس سلسلے میں امیر یزید کی سیرت کے مختلف پہلو "خلافت سے پہلے"، "خلیفہ منتخب ہونے کے بعد"اور "کارنامے" کی سرخی قائم کرکے اجاگر کرتے ہیں جہاں بتاتے ہیں کہ خلافت سے قبل امیر یزید ہم عصر امت میں نیک و صالح معروف تھے اور اسی سبب صحابہ کرام نے تین سال لگاتار آپ کے پیچھے امیر حج کی حیثیت سے حج ادا کیا۔ خلیفہ منتخب ہونے کے بعد بھی سیدنا عبداللہ بن عباسؓ، سیدنا عبداللہ بن عمرؓ اور حافظ عبدالغنی بن عبدالواحد مقدسی حنبلی جیسی شخصیات آپ کی صالحیت و خلافت  کی صحت کی شہادت دیتے رہے ہیں۔ کارنامے کے ذیل میں  گوندل صاحب امیریزید کے دور میں ہونے والی اسلامی خدمات کا ذکر کرتے ہیں جس میں جہادِ اسلامی، خانۂ کعبہ پر دیباج کا غلاف چڑھانا، لوطی پر حد جاری کرنا، نہر یزید کھدواکر کر لاکھوں تشنگان کے لئے تاقیامت پانی کی سہولت میسر کرنا شامل ہے۔ اس کے بعد حدیث قسطنطنیہ پر بحث کرتے ہوئے گوندل صاحب لکھتے ہیں کہ اس کا اصل مصداق امیر یزید ہی تھے اور وہی اس پہلے لشکر کے سپہ سالار تھے جن کی سپہ سالاری میں سیدنا ابو ایوب انصاریؓ و سیدنا حسینؓ سمیت جلیل القدر صحابہ شامل تھے، ساتھ ہی وہ مفصل ادلہ قائم کرکے بتاتے ہیں کہ مغفور لھم  سے مراد یہی ہے کہ اس لشکر میں شامل سارے مسلمان ہمیشہ اس کردار کے حامل رہینگے کہ ان پر جنت واجب ہوگی۔  اس متعلق گوندل صاحب نے جو مقدمہ قائم کیا ہے وہ پڑھنے سے تعلق رکھتا ہے۔ اس کے بعد کتاب کے آخر میں امیر یزید سے متعلق  سلف کے موقف کے ذیل میں وہ امام ابن تیمیہ اور امام غزالی کا موقف لائے ہیں جو کہ دونوں تعدیل یزید پر دلالت کرتے ہیں۔ آخر میں گوندل صاحب قارئین کو  حافظ صلاح الدین یوسف حفظہ اللہ کی کتاب "فضائل صحابہ و اہلبیت اور مسائل و واقعات محرم الحرام" اور شیخ عبدالسلام رحمانیؒ کی تصنیف "محرم الحرام و مسئلہ سیدنا حسینؓ و یزید" پڑھنے کا مشورہ دیکر کتابچہ کا اختتام کرتے ہیں۔  حقیقت یہ ہے کہ گوندل حفظہ اللہ کا یہ کتابچہ نہایت جامع اور مدلل ہونے کے ساتھ مختصر بھی ہے جو کہ اس کی افادیت کو دوچند کردیتا ہے۔ اس پر فضیلۃ الشیخ حافظ عبداللہ ناصر رحمانی حفظہ اللہ کی تقریظ و تقدیم نے سونے پر سہاگہ کا کام کرکے اس کی افادیت و وثاقت کو دوچند کردیا ہے۔ تبصرہ کے شروع میں ہم  نے قارئین کی دلچسپی کے لئے اس رسالے کا ڈاونلوڈ لنک دیدیا ہے، ساتھ ہی ذیل میں ہم علامہ عبداللہ ناصر رحمانی حفظہ اللہ کا ایک ۴ منٹ کا آڈیو کلپ بھی لگارہے ہیں جس میں علامہ صاحب نہایت شرح و بسط سے یزید بن معاویہؒ سے متعلق اپنا موقف بیان فرمارہے ہیں اور یزید پر سب و شتم یا اسکو قتل حسینؓ کا ذمہ دار ٹھہرانے کو منھج کے سلف سے دوری قرار دے رہے ہیں۔ یہاں یہ یاد رہے کہ علامہ صاحب کی یہ آڈیو ایک سائل کے جواب کے ضمن میں ہے جس نے سوال کیا تھا کہ عبدالعزیز آل شیخ مفتی اعظم سعودیہ عربیہ یزید کو امیر المومنین فرماتے ہیں، اس متعلق آپ کی کیا رائے ہے۔ مبصر: محمد فھد حارث

##############################
https://web.facebook.com/mohammad.f.haris/posts/10158024044344903
ہم عصر امت کو تو کوفہ جاتے ہوئے سیدنا حسین رض نے کوئی وجہ نہ بتائی، 1380 سالوں بعد لوگوں کو یہ وجوہات کن روایات سے معلوم پڑگئیں۔ہم عصر امت کو تو کوفہ جاتے ہوئے سیدنا حسین رض نے کوئی وجہ نہ بتائی، 1380 سالوں بعد لوگوں کو یہ وجوہات کن روایات سے معلوم پڑگئیں۔

##############################
https://web.facebook.com/mohammad.f.haris/posts/10158027878909903
فسق یزید کے تواتر کا علمی جائزہ ============ ایک محترم حنفی دوست نے ایک دوسرے محترم حنفی دوست کی ایک  سال بھر پرانی پوسٹ شئیر کی جس کا  مدعا یہ ہے  کہ چونکہ واقعہ کربلا کے مظالم ، واقعہ حرہ میں اہلِ مدینہ کا قتل اور یزید کا فسق وغیرہ  " تواتر  فی القدر المشترک" سے ثابت ہے سو  ان تمام واقعات میں جزئیات سے تو اختلاف کیا جاسکتا ہے  لیکن ان کی کلیات پر ایمان لانا ضروری ہے۔ سو یزید کا دفاع یا اس کو ان تمام "جرائم" سے بری قرار دینا  صرف "یزیدی عدالت" میں ممکن ہے، کسی "اسلامی عدالت" میں نہیں۔ ہمارا کوئی ارادہ تو نہیں تھا اس پوسٹ پر کچھ عرض کرنے کا کیونکہ تحقیق کی دنیا میں غلط باتوں کو "تواتر کی بلیک میلنگ "سے قبول فرمانے کی استدعا کرنا بذات خود کافی غیر علمی رویہ ہے۔ تواتر سے تو زمانے میں اور بھی کئی بدعات رائج ہیں سو ان کو بھی مان لینا چاہیئے۔  لیکن چونکہ اس پوسٹ پر ہم کو ہمارے ایک اہلحدیث بھائی نے مینشن فرمایا جو کہ سید مودودی کے نظریۂ تاریخ کے اسیر ہیں  سو آج  کی یہ سطریں اپنے انہیں نہایت قابل احترام رفیق کی  جناب میں   چند گزارشات کے طور پر پیش کرنے کی سعادت حاصل کررہے ہیں۔ امید ہے کہ ہمارے دونوں حنفی بھائی اور مینشن کرنے والے اہلحدیث بھائی اپنی سلجھی ہوئی اور افہام و تفہیم پر مبنی طبیعت کے پیش نظر ہماری ان گزارشات پر غور فرمائیں گے۔ چونکہ  یہ تحریر ایک حنفی المسلک بھائی کی طرف سے آئی ہے سو مناسب ہوگا کہ اپنی طرف سے کچھ عرض کرنے کے بجائے  ان کے ہی ہم مسلک محقق و محدث کی بات ان کے گوش گزار رکھ دی جائے کیونکہ بات اگر کسی محقق اور محدث کی جانب سے آئے گی تو ایک اخباری عالم کی بہ نسبت اس میں زیادہ وزن ہوگا۔ یزید بن معاویہؒ پر علماء کی تنقیدات اور ان کے فسق سے متعلق تواتر کی بابت اسی طور کی بات محترم قاری طیب صاحب نے اپنی کتاب  ’’شہید کربلا اور یزید‘‘ میں رقم کی۔ اس کتاب  پر تبصرہ کرتے ہوئے  محدث احناف ابو المآثر علامہ حبیب الرحمٰن الاعظمی  ’’تواتر کی حقیقت‘‘ کے عنوان کے تحت رقم طراز ہیں: ’’اور یہ جو بعض علماء نہایت جذبات کی رو میں بہہ کر کہہ دیتے ہیں کہ یزید کی بداعمالیوں کی شہرت  حد تواتر کو پہنچی ہوئی ہے، تو میرے نزدیک  یہ بات محبت اہل بیت کے جوش میں قلم سے نکل گئی ہے، مگر شریعت ایسے جوش کی کوئی حوصلہ افزائی نہیں کرتی، اور میں اس  کو ان علماء کی اضطراری حرکت سمجھتا ہوں، ورنہ حقیقت کی میزان میں ان کی  یہ بات پوری نہیں اترتی، ہر  افواہ جو پھیل جائے اس کو خبر متواتر کہنا تواتر کی سخت توہین ہے، تواتر کے لئے جہاں اور شرطیں ہیں اس کی ایک ضروری شرط یہ ہے کہ اگر خبر کا تعلق دیکھنے کی چیز سے ہو تو ضروری ہے کہ اس کا مستند انتہا مشاہدہ ہو، ورنہ وہ متواتر نہیں ہوسکتی۔ پس یزید کی بد اعمالیوں کو متواتر کہنے سے پہلے یہ دیکھنا  ضروری ہے کہ ان خبروں کا سلسلہ اوپر جا کر جہاں ختم ہوتا ہے، وہاں بکثرت ایسے لوگوں کے بیانات پائے جاتے ہیں یا نہیں  جو یہ کہتے ہوں کہ ہم  نے ان بداعمالیوں کا ارتکاب کرتے ہوئے یزید کو خود  دیکھا ہے، اگر خبروں کا سلسلہ ایسے بیانات پر منتہی ہوتا ہے تو ان کو متواتر کہنا بے شک صحیح ہے، لیکن اگر ایسا نہیں ہے بلکہ ان کی آخری کڑی محض افواہ اور سنی سنائی باتیں ثابت ہوتی ہیں، تو ان کو متواتر کہنا بالکل غلط اور صریح مغالطہ ہے۔واقعہ تو یہ ہے کہ آنکھ سے دیکھ کر کہنے والا ایک شخص بھی نہیں ہے، چہ جائیکہ جم غفیر، اور دعویٰ کردیا  جاتا ہے تواتر کا۔ حالانکہ اس صورت سے تواتر تو درکنار، شرعی اصول سے بداعمالیوں کا مطلقاً ثبوت نہیں ہوتا۔ ایسی صورت میں یزید پر شرعی اصول سے فاسق ہونے کا حکم کیسے لگےگا۔   حضرت ابن الحنفیہؒ کا ارشاد تو آپ پڑھ چکے ہیں، اب امام غزالی کی تصریح سنیے، فرماتے ہیں: ’’کسی مسلمان کو کسی گناہ کبیرہ کی طرف بغیرتحقیق منسوب کرنا جائز نہیں ہے۔‘‘ (شرح فقہ اکبر) اس مسئلہ میں کوئی خاص دقت و پیچیدگی نہیں ہے کہ اس کی زیادہ وضاحت کی ضرورت ہو، ہمارے مخاطبین بھی اس کو خوب اچھی طرح جانتے ہیں، مگر ان کو بعض محقق علماء کے رویہ سے غلط فہمی ہوئی ہے، انہوں نے کتابوں میں یہ دیکھ لیا کہ فلاں فلاں عالموں نے یزید کو فاسق، بدمست اور متہور لکھا ہے، بس ان کی تقلید میں خود بھی اس کے لئے یہ الفاظ استعمال کرنے لگے، حالانکہ حقیقت تو یہ ہے کہ ان  علماء نے یا تو مورخین کے بیانات کی ترجمانی کی ہے، یا شہرت عام کی بنا پر جو خیال دماغوں  پر چھایا ہوا تھا، اسی خیال کے ماتحت غور و فکر و تثبت کے بغیر یہ الفاظ ان کے قلم سے  نکل گئے ہیں، اس لیے کہ انہیں علماء سے جب موجب فسق امور میں سے کسی ایک کو متعین کرکے پوچھا جاتا ہے  (مثلاً یہ کہ کیا یزید نے قتل حسینؓ کا حکم دیا تھا، یا اس پر خوش ہوا تھا) تو وہ صاف لکھتے ہیں کہ یہ ثابت نہیں ہے۔ اور یہی وجہ ہے کہ جن علماء نے ہر ہر الزام کو تحقیقی معیار پر جانچ کر  قلم اٹھایا، انہوں نے یا تو صراحتاً یزید کو غیر فاسق  کہا ہے، یا اس کے فسق کو محتاج دلیل قرار دیا ہے۔ چنانچہ امام غزالی کے شاگرد اور شفا شریف کے مصنف قاضی عیاض کے استاد حافظ حدیث و مفسر قرآن قاضی  ابو بکر ابن العربی  مالکی نے جن کی نسبت امام ذہبی  نے ’’تذکرہ‘‘ میں نقل کیا ہے کہ وہ اپنے علم و فضل کے لحاظ سے مرتبہ اجتہاد کو پہنچے ہوئے تھے، العواصم من القواصم میں لکھا ہے: ’’ (یعنی) اگر کہیئے کہ شروط خلافت میں سے علم اور عدالت بھی ہے، تو ہم کہیں گے کہ ہم کس دلیل سے یہ سمجھیں کہ وہ عالم یا عادل  نہیں تھا، اگر ایسی بات ہوتی تو وہ تینوں حضرات فضلاء (عبدالرحمٰن بن ابی بکر، ابن زبیر اور ابن عمر رضوان اللہ اجمعین) جنہوں نے  سیدنا معاویہؓ کو یزید کی  بیعت  نہ لینے کا مشورہ دیا تھا، یزید کی جہالت و فسق کا ذکر ضرور کرتے، ان لوگوں  نے تو صرف یہ اعتراض کیا کہ یہ تحکم و خود رائی ہے، خلیفہ  کا انتخاب شوریٰ سے ہونا چاہیئے۔‘‘ اس کے بعد صفحہ ۲۲۷  میں فرماتے ہیں: ’’(یعنی) اگر کہا جائے کہ یزید شرابی تھا، تو ہم کہیں گے کہ دو عینی شاہدوں کی شہادت کے بغیر ایسا کہنا حلال نہیں ہے، پس بتاؤ کہ کس نے اس کے خلاف یہ چشم دید گواہی دی ہے۔ اس کے برخلاف ایک  عادل نے اس کی عدالت کی شہادت البتہ دی ہے، چنانچہ ابن بکیر امام لیث سے ناقل ہیں کہ انہوں نے کہا ہے کہ ’’امیر المومنین یزید نے فلاں تاریخ میں انتقال کیا‘‘۔ امام لیث  بنو امیہ کی حکومت کے ختم ہوجانے کے بعد یہ فرمارہے ہیں، پس اگر یزید ان کے نزدیک ایسا ہی نہ ہوتا تو وہ اس سے زیادہ نہ کہتے کہ ’’یزید فلاں تاریخ میں مرا‘‘۔ اس کے  بعد صفحہ ۲۳۳ میں امام احمد بن حنبل کی کتاب الزھد کے حوالہ سے یہ دکھا کر کہ امام احمد نے یزید کے خطبہ  کا ایک جزو بھی اس کتاب میں نقل کیا ہے، فرماتے ہیں کہ اب ایک طرف امام احمد کا برتاؤ یزید کے ساتھ دیکھو کہ جس کتاب میں زہاد صحابہ و تابعین  کے اقوال موعظت  لکھے ہیں اس میں یزید کا قول بھی نقل کرتے ہیں، دوسری طرف مورخین کا برتاؤ دیکھو کہ وہ شراب خوری اور مختلف قسم کی بدکاریوں کی نسبت اس کی طرف کرتے ہیں، اس کے بعد فرماتے ہیں: ’’(یعنی) کیا ان مورخوں کو شرم نہیں آتی ، اور اگر اللہ نے ان سے مروت و حیا سلب کرلی  ہے تو تم بھی  باز نہیں آتے، اور تم کو بھی یہ توفیق نہیں ہوتی کہ فضلائے امت کے علماء و عباد کی پیروی کرو اور ان لوگوں کا ساتھ چھوڑ دو  جو اپنے کو مسلمان ظاہر کرتے ہوئے ملحد اور دین سے لاپرواہ ہیں۔‘‘ (تبصرہ بر ‘‘شہید کربلا اور یزید‘‘ صفحہ ۵۰ تا ۵۳ للمولف علامہ حبیب الرحمٰن الاعظمی) امید ہے کہ محدث احناف علامہ حبیب الرحمٰن الاعظمی صاحب کی  فسق یزید کے متواتر ہونے کی نفی سے متعلق اس تصریح  کے بعد   ہمارے تینوں محترم بھائیوں کو تعدیلِ یزید سے متعلق  ہمارا مقدمہ سمجھنے میں آسانی ہوگی۔   تحریر: محمد فھد حارث

##############################
https://web.facebook.com/mohammad.f.haris/posts/10158026997554903
کیا معاویہؓ موروثی نظام حکومت کے بانی تھے  اور کیا یزید کا استخلاف غیر شورائی تھا !!! ================= ڈاکٹر حامد محمد الخلیفہ اس ضمن میں لکھتے ہیں: "رہے وہ نام نہاد اہل سنت جو اس بات کا پروپیگنڈا کرتے نہیں تھکتے کہ اسلام میں ’’موروثی نظام حکومت‘‘ کے موسئسِ اول سیدنا معاویہ بن ابی سفیان رضی اللہ عنھما تھے تو دراصل ان لوگوں نے حالات وواقعات کا صرف ایک زوایہ نگاہ سے جائزہ لیا ہے، اسی یک طرفہ جائزے نے انہیں ایک ایسے صحابی رسول پر یہ تہمت لگانے پر ابھارا جن کی سیاست نے یہ ثابت کر دیا کہ وہ روئے زمین کے سب سے ذہین ترین آدمی تھے اور حضرات خلفائے راشدین رضی اللہ عنھم کے بعد سیاسی تدبر وشعور میں سب سے زیادہ قوت ومہارت اور دسترس رکھتے تھے۔ اگر سیدنا معاویہ رضی اللہ عنہ نے یزید کی بیعت کو امر وراثت گمان کیا ہوتا تو انہیں سیدنا حسینؓ، سیدنا عبداللہ ابن زبیرؓ اور دوسرے لوگوں کو اپنی رائے میں شریک کرنے کی کیا ضرورت تھی اور انہوں نے ان اکابر کے غصہ اور سختی کو کیوں برداشت کیا اور آخر یہ سب سہنے کی ضرورت ہی کیا تھی؟ پھر حضرت معاویہؓ نے اکیلے ہی یزید کی نامزدگی کو کیوں کافی نہ سمجھا؟ اور کیا یہی نظامِ وراثت نہیں ہوتا؟ کہ والی کسی سے مشورہ یا رائے لیے بغیر اکیلے ہی اپنے ورثاء میں سے کسی کو اپنے بعد کے امر کا وارث قرار دے دیتا ہے۔ پھر حضرت معاویہؓ اس بات کے شدید متمنی کیوں تھے کہ عام قبائل عرب اور امت کے اکابر کو بھی یزید کی بیعت میں شریک کریں؟ اور انہوں نے ہر خاص وعام، قریب اور دُور کے آدمی سے اس بارے میں مشاورت کیوں کی؟ یا اس بات کو ہوا دیکر دراصل امت مسلمہ کے اکابر کی بابت بدگمانی کے زہر کو عام کرکے اعدائے صحابہؓ کے ہاتھوں کو مضبوط کرنا مقصود ہے؟ یوں اس شوروغوغا کا بدترین نتیجہ یہ نکلا کہ ہر بے اوقات اٹھ کر جناب معاویہؓ کے خلاف محاکمہ کرنے اور ان کے خلاف عدالت قائم کرنے بیٹھ گیا اور اس کی جرأت بیجا اس حد تک جا پہنچی کہ وہ سیدنا معاویہؓ کو اپنے تئیں صحیح بات کی فہمائش کرنے لگا، حالانکہ سیدنا معاویہؓ تو ان عظیم ترین ہستیوں میں سے ہیں جن کے اقوال وافعال کو آج تک مشعل راہ بنایا جاتا ہے اور تاقیامت بنایا جاتا رہے گا۔ پھر ان لوگوں کے لہجوں کی رعونت دیکھ کر یوں گمان ہونے لگتا ہے کہ غزوہ قسطنطینہ کے اصل بہادر اور شہ سوار یہی لوگ ہیں جو سیدنا معاویہؓ کے مبارک دور خلافت میں لڑی گئی تھی ۔۔۔۔۔۔۔۔۔۔۔۔۔۔ سیدنا معاویہؓ کے اونچے جلیل القدر کردار پر انگلیاں اٹھانے والے اور شوریٰ شوریٰ کا نام لیکر ٹسوے بہانے والے اور سیدنا معاویہؓ کے خلاف یہ غل مچانے والے کہ انہوں نے شوریٰ کو عضو معطل بنا کر رکھ دیا تھا، خود کو یوں ظاہر اور پیش کرتے ہیں جیسے امت کی شیرازہ بندی کا سہرا انہی کے سر ہے اور جیسے روم کی سرکشی اور خودسری کو کچل کر خاک میں ملانے والے اور خون آشام جنگوں کے شہسواریہی جغادری ہیں ۔۔۔ افسوس یہ حضرات یہ بات یکسر بھول جاتے ہیں کہ سیدنا معاویہؓ تو سب سے زیادہ شوریٰ پر عمل کرنے والے تھے اور یہ کہنا بے جا نہ ہوگا کہ سیدنا معاویہؓ کا دورِ خلافت شوریٰ سے ہی تعبیر تھا لیکن کوئی سچ بولنا اور انصاف کا دامن تھامنا بھی چاہے تو تب نا !! کیا اس حقیقت سے انکار ممکن ہے کہ سیدنا معاویہؓ نے یزید کے انتخاب کی بابت کس کس سے مشورہ نہ کیا؟ کس کس کے دروازے پر دستک نہ دی؟ کیا ہر قبیلہ کی طرف وفود نہ بھیجے؟ کیا لوگوں سے رائے نہ لی گئی اور انہوں نے اپنی آراء پیش نہ کیں؟ کیا اقالیم وقبائل کے وفود نے آ آ کر اس مسئلہ میں شرکت نہ کی اور اپنی رضا کا اظہار کرکے برکت کی دعائیں نہ دی تھیں؟ تاریخ کی کتابیں ان کے ذکر سے معمور ہیں۔ ان واقعات کے تناظر میں برملا کہا جا سکتا ہے کہ یزید کا استخلاف شوریٰ سے تھا جس میں اغلبیت کی رائے ثابت ہے گو اجماعِ تام نہیں ملتا۔۔۔ـ‘‘ _______________________ حوالہ: سیدنا حسینؓ بن علیؓ: شخصیت اور کارنامے (مترجِم) : تالیف: ڈاکٹر محمد الصلابی / ڈاکٹرحامد محمد الخلیفہ، مترجَم: پروفیسر جاراللہ ضیا /مولانا آصف نسیم، ص 300-301, 312-313  مکتبہ الفرقان خان گڑھ

##############################
https://web.facebook.com/mohammad.f.haris/posts/10158036570579903
جہیز کی رسم اور سیدہ فاطمہؓ کے نکاح سے استدلال ========= دوست نے سوال کیا کہ آج کے اسلام پسند حضرات جہیز کے لعنت ہونے پر اتنے لیکچر دیتے ہیں جبکہ خود اسلامی تاریخ کی کتب میں ہی مرکوز ہے کہ نبی ﷺ نے  سیدہ فاطمہؓ کو جہیز میں  امورِ خانہ داری کا سامان دیا تھا ۔اب ظاہر سی بات ہے کہ ہر دور کے تقاضے جدا ہوتے ہیں سو نبی ﷺ نے اپنے  معاشی ماحول کے لحاظ سے سیدہ فاطمہؓ کے  جہیز کا انتظام کیا اور ہم آج کے معاشی ماحول کے حساب سے یہ انتظام کرتے ہیں سو اس میں اتنا چہ بہ چیں ہونا یا پھر اس رسم کو لعنت قرار دینا تو خود معاذ اللہ سنتِ نبویﷺ  پر سوال کھڑا کرنا ہے۔ اس بابت ہم نے دوست  سے عرض کیا کہ آپ کا یہ اعتراض دراصل کسی حد تک کم علمی پر محمول اور امرِ واقعہ کی پوری معلومات نہ ہونے کے سبب ہے۔ آپ کی بات بالکل بجا ہے کہ نبی ﷺ نے سیدہ فاطمہؓ کے جہیز کے لئے سامان خریدوا کر شادی سے قبل سیدہ کے گھر میں رکھوادیا تھا۔ لیکن یہاں یہ  بات ذکر کرنے سے رہ گئی ہے کہ اس سامان کو خریدنے کے لئے راس المال کہاں سے آیا تھا۔ اور اسی چیز نے اس متعلق اس غلط فہمی کو رواج دیا کہ نبی ﷺ نے خود جہیز کی رسم کی تائید کی ہے۔ سُنّی و شیعہ دونوں کتب میں صراحت سے یہ بات مذکور ہے کہ  جب سیدنا علیؓ نے سیدہ فاطمہؓ سے نکاح کا ارادہ کیا تو آپﷺ نےسیدنا علیؓ سے استفسار کیا  کہ  تمہارے پاس مہر کے لیے کوئی شے ہے  جس پر  سیدنا علیؓ  نے  عرض کیا کہ اور تو کوئی چیز نہیں مگر ایک سواری اور زرہ ہے۔   امام بخاری نے تاریخ الکبیر  جلد دوم ، سعید بن منصور نے اپنی کتاب السنن جلد ثالث اور   امام زرقانی نے  شرح مواہب اللدنیہ  جلد دوم میں تصریح کی ہے کہ  سیدنا علیؓ کے اس جواب  پر نبی ﷺ نے  ان کو حکم دیا کہ اپنی زرہ بیچ دو اور شادی کا انتظام کرو۔ جس پر سیدنا عثمانؓ نے سیدنا علیؓ سے ان کی ذرہ چار سو اسّی  (۴۸۰) درہم میں خرید لی اور بعد میں وہ زرہ سیدنا علیؓ کو یہ کہہ کر تحفتاً ہدیہ کردی کہ رقم کی ادائیگی کے بعد میں اس زرہ کا مالک ہوں سو اس استحقاق سے میں یہ آپ کو تحفتاً دیتا ہوں۔  سیدنا علیؓ نے زرہ اور ۴۸۰ درہم دونوں نبی ﷺ کی خدمت میں لاکر پیش کردئیے اور پورا واقعہ کہہ سنایا۔ اس پر نبی ﷺ سیدنا عثمانؓ کے حق میں  دیر تک دعائیں فرماتے رہے۔اس کے بعد آپﷺ نےکچھ دراہم  سیدنا بلالؓ کو دیئے کہ جاکر سیدہ فاطمہؓ کے لئے خوشبو لے کر آئیں اور ساتھ ہی کچھ مال سیدنا ابو بکر صدیقؓ کو دیا کہ سیدنا عمار بن یاسرؓ کے ساتھ جاکر سیدہ کے گھر کے لئے کچھ  چیزیں خرید لائیں۔  مسند احمد اور طبقات ابن سعد کی روایت کے  مطابق  سیدنا علیؓ کی زرہ بیچ کر آئے ہوئے اس مال میں سے آپﷺ کے حکم پر جو جہیز خرید کر  سیدنا علیؓ کے گھر پہنچایا گیا اس میں ایک چارپائی، ایک بڑی چادر، چمڑے کا ایک تکیہ، ایک مشکیزہ، پانی کے دو گھڑے اور آٹا پیسنے کی ایک چکّی شامل تھی۔ الغرض نبی ﷺ نے سیدہ فاطمہؓ کو جہیز کے طور پر جو سامان دیا وہ نبی ﷺ کے مال میں سے نہیں بلکہ سیدنا علیؓ کے مال  سے خریدا گیا تھا جو انہوں نے اپنی زرہ بیچ کر کمایا تھا۔ سو یہ کہنا تو کسی طور سے مناسب نہیں ہوگا کہ  جہیز کی رسم خود نبی ﷺ کی سنت سے ثابت ہے۔ بلکہ اس سے تو یہی ثابت ہوتا ہے کہ لڑکا اپنے گھر کا سامان خود خریدے اور سسرال والوں سے اس کا متمنی نہ ہو۔ یہاں اس بات کا ذکر بھی مناسب رہے گا کہ بعض احباب سیدنا علیؓ و فاطمہؓ کو شادی کے موقع پر نبی ﷺ کی طرف سے دئیے گئے مکان کی بابت بھی جہیز پر دلیل لاتے ہیں کہ اگر آج ہم  اپنی بیٹی اور داماد کو جہیز کے نام سے گاڑی یا مکان دیتے ہیں تو یہ بھی سنّت نبویﷺ سے ہی ثابت ہے۔   یہ بات درست ہے کہ طبقات ابن سعد  جلد ۸ تحت ذکر سیدہ فاطمہؓ اور الاصابہ جلد ۴ تحت ترجمہ فاطمہؓ  میں تصریح ہے کہ نبی ﷺ نے  سیدنا حارثہ بن نعمانؓ کا  ایک مکان  اس نئے جوڑے کو سکونت کے لئے مہیا کیا تھا جو کہ خود سیدنا حارثہ بن نعمانؓ نے بہت اصرا رکرکے اور یہ کہہ کر کہ یارسول اللہﷺ! میں اور میرا مال اللہ اور اس کے رسولﷺ کے لئے حاضر ہے۔ جو مکان آپ مجھ سے حاصل فرمائیں گے وہ میرے لئے اس مکان سے زیادہ پسندیدہ ہوگا جو آپﷺ میرے لئے چھوڑیں گے، نبی ﷺ کو دیا تھا۔ آپﷺ نے وہ مکان قبول  فرماتے ہوئے  سیدنا نعمان بن حارثہؓ کے لئے دعائے خیر بارک اللہ علیک او بارک اللہ فیک کے الفاظ ادا فرمائے۔ اس کے بعد ابن ماجہ  کتاب النکاح کی روایت میں آتا ہے کہ آپﷺ نے سیدہ عائشہؓ اور سیدہ ام سلمہؓ کو حکم دیا کہ اس مکان  کو فاطمہؓ کی رخصتی کے لئے تیار کردو۔ سیدہ عائشہؓ فرماتی ہیں کہ نبی ﷺ کے فرمان کے مطابق ہم نے اس کام کی تیاری شروع کی اور وادی بطحا سے اچھی قسم کی مٹی منگوا کر اس مکان کو لیپا اور صفائی کی۔ پھر ہم نے اپنے ہاتھوں سے کھجور کی چھال درست کرکے دو گدے تیار کئے اور خرما اور منقی سے خوراک تیار کی اور پینے کے لئے شیریں پانی مہیا کیا، پھر اس مکان کے ایک کونے میں ایک لکڑی گاڑ دی تاکہ اس پر کپڑے اور مشکیزہ لٹکایا جاسکے اور فاطمہؓ کی شادی سے بہتر ہم نے کوئی شادی نہیں دیکھی۔  اس واقعہ سے مروجہ جہیز پر دلالت کرنے والے اصحاب اُس  واقعاتی پس منظر کو   نظر انداز کردیتے ہیں جس کے پیشِ منظر میں یہ وقوعہ ہوا تھا۔  جبکہ اصل  قضیہ کچھ یوں ہے کہ طبقات ابن سعد میں مذکور ہے کہ جناب ابو طالب نہایت مفلوک الحال  اور ساتھ ہی کثیر العیال شخص تھے۔  پھر ٹانگ میں لنگ کی وجہ سے آپ تجارت کی غرض سے سفر بھی نہیں کرپاتے تھے، اسی لئے گھر پر ہی خوشبو وغیرہ بنا کر  محدود آمدنی میں  گزارا  کیا کرتے تھے۔ ان حالات میں ایام جاہلیت میں مکہ میں قحط پڑگیا تو اپنے غریب چچا کے بوجھ  میں کمی کرنے کی غرض سے نبی ﷺ نے سیدنا عباسؓ کو مشورہ دیا کہ طالب اور عقیل تو بڑے ہیں تاہم جعفر اور علی ابھی بچے ہیں اور اپنا خرچہ خود نہیں اٹھاسکتے سو آپ جعفر کی کفالت اپنے ذمہ لے لیں اور میں علی کو اپنے زیر کفالت لے لیتا ہوں اور یوں بچپن سے ہی سیدنا علیؓ نبی ﷺ کی کفالت میں رہنے لگے یہاں تک کہ آپ شادی کے قابل ہوگئے۔ سو ایسے میں نبی ﷺ کی طرف سے یہ صرف ان کی بیٹی کی شادی نہ تھی بلکہ ان کے زیر کفالت دو اشخاص کی شادی تھی۔ گویا آپﷺ  نے  نہ صرف لڑکی کے باپ کی بھی ذمہ داری  نبھائی  بلکہ  لڑکے کے  باپ کا کردار ادا کرتے ہوئے لڑکے کی  طرف سے بھی  شادی کے سلسلے میں کافی  حد تک مالی کفالت کی۔ چونکہ سیدنا علیؓ بچپن سے نبی ﷺ کے زیر کفالت  رہ رہے تھے اور ان کا تعلق چچازاد بھائیوں سے زیادہ باپ بیٹے والا بن گیا تھا سو ایسے میں نبی ﷺ نے سیدنا علیؓ کے لئے جو گھر مہیا کیا وہ کسی صورت مروجہ طریقے پر دلالت نہیں کرسکتا جہاں  سسر صاحب اپنی ناک اونچی کرنے کو  داماد کو بڑی گاڑی اور گھر یا پلاٹ جہیز میں  دیتے ہیں۔ سو اس واقعہ سے بھی جہیز پر استدلال کرنا غیر درست ہے۔ المختصر سیدہ فاطمہؓ و علیؓ کی شادی سے مروجہ جہیز کی رسم پر استدلال کرنا سخت لغو ہے۔ یہاں یہ بات یاد رہے کہ ہم جہیز کو مطلقاً حرام نہیں کہہ رہے تاہم  اسکا  معاملہ معاشرت و عادا ت کی اس قبیل سے ہے جو اصلاً تو مباح ہوتی ہے لیکن اس کے غلط استعمال کے سبب سدِ ذریعہ کے طور پر فقہاء اس کی کراہت یا حرمت کا فتویٰ دیتے ہیں، جہاں معصوم لڑکیاں اس جہیز کی دوڑ کے سبب یا تو کنواری بیٹھی رہ جاتی ہیں یا پھر ان کے ماں باپ ان کی شادیاں کرکے بال بال مقروض ہوجاتے ہیں۔ واللہ اعلم۔ تحریر: محمد فھد حارث

##############################
https://web.facebook.com/mohammad.f.haris/posts/10158034817729903
حارث پبلی کیشنز ========== حارث پبلی کیشنز کی کتب کے لئے درج ذیل لنک کے ذریعے دئیے گیے پیج پر رابطہ کیا جاسکتا ہے: https://www.facebook.com/Haris-Publications-110625690326979/

##############################
https://web.facebook.com/mohammad.f.haris/posts/10158040017189903
برصغیر کی فضا فتوی بازی کے تخم کے لئے نہایت زرخیز ہے۔ یہاں ناصبی، رافضی، منکر حدیث، اندھے مقلد، غیر مقلد جیسے فتوی مفت میں تقسیم کئے جاتے ہیں اور یہ سب کام صرف ٹھیٹھ مولویوں کی طرف سے نہیں ہوتے بلکہ وہ اصحاب بھی اس بہتی گنگا میں ہاتھ دھوتے نظر آتے ہیں جو دنیاوی پڑھے لکھے دین کا ذوق رکھنے والے کہلانے پر فخر محسوس کرتے ہیں۔ آپ بس کسی کے نظریات سے اختلاف تو کرکے دیکھئے، ایک کرارا فتوی آپکو تیار ملے گا۔ یہاں لوگوں کا بس چلے تو ہر ایک کو اپنی مرضی اپنی منشا کا سبق پڑھا کر اپنے مخصوص نظریات کا پیروکار بننے پر مجبور رکھیں اور جو ایسا نہ کرے اس پر فتوی لگاتے جاو پھر چاہے وہ بندہ اس فتوی کا مصداق ہو یا نہ ہو۔ خیر کوئی بات نہیں، یہی وجوہات تو ہیں جو آج ہم دنیا میں اس قدر "ترقی کی منازل" طے کررہے ہیں۔

##############################
https://web.facebook.com/mohammad.f.haris/posts/10158040002364903
لولاک لماخلقت الافلاک ========== دوست نے سوال کیا کہ ہم بچپن سے سنتے آئے ہیں کہ اللہ تعالیٰ نے یہ کائنات نبی ﷺ کے واسطے پیدا فرمائی اور آپﷺ نہ ہوتے تو اللہ یہ کائنات بھی تخلیق نہ فرماتا۔ اس سلسلے میں آپ کیا کہتے ہیں۔  اس پر ہم نے دوست کی خدمت میں عرض کیا کہ دیکیں آپ نے جوفرمایا وہ اس روایت پر مبنی ہے جس میں بیان کیاجاتا ہے کہ جب جنت کا پھل کھانے کی پاداش میں اللہ نے آدم و حوا علیہما السلام کو جنت سے زمین پر اتارا تو آدم ؑ نے محمد ﷺ کے وسیلے سے دعا مانگی جس پر اللہ نے ان سے دریافت فرمایا کہ یہ "محمدﷺ" کون ہیں ؟ آدم ؑ نے جواب دیا کہ جب تو نے مجھے پیدا کیا تو میں نے سر اٹھا کر عرش کی طرف دیکھا اور وہاں لا الہ الا للہ محمد رسول اللہ لکھا ہوا پایا تو میں سمجھ گیا کہ جس کا نام تو نے اپنے نام کے ساتھ رکھا ہے اس سے زیاد ہ عظمت والا کوئی نہیں ہوسکتا۔ اللہ تعالیٰ نے کہا کہ آدم تم نے سچ کہا ، وہ نبی آخر ہیں، اور وہ تمہاری اولاد سے ہونگے، اگر وہ نہ ہوتے تو تم بھی پیدا نہ کئے جاتے،پھر اللہ نے ان کی دعا قبول کرکے ان کو معافی عنایت فرمائی ۔ ایک دوسری روایت میں آتا ہے کہ لولاک لما خلقت الافلاک یعنی اگر آپﷺ نہ ہوتے تو میں کائنات پیدا نہ کرتا۔ اس روایت کو امام حاکم نے اپنی مستدرک میں، ابن عساکر نے اپنی تاریخ دمشق میں جبکہ امام بیہقی نے دلائل النبوۃ میں سیدنا عمرؓ سے روایت کیا ہے۔ اس روایت کی سند میں عبداللہ بن مسلم، اسماعیل بن مسلمہ، عبدالرحمٰن بن زید بن اسلم موجود ہیں۔ حاکم نے اس روایت کو نقل کرنے کے بعد تساہل سے کام لیتے ہوئے لکھا کہ یہ روایت صحیح الاسناد ہےجس پر امام ذہبی نے "تخریج مستدرک " میں حاکم کا رد کرتے ہوئے احتجاج کیا کہ یہ روایت کیسے اور کہاں سے صحیح ہوسکتی ہے؟ یہ روایت تو موضوع ہے اور عبدالرحمان بن زید بن اسلم واہی ہے اور عبداللہ بن مسلم الفہری کومیں نہیں جانتا کہ یہ کون ہے؟ جبکہ امام بیہقی نے دلائل النبوۃ میں اس روایت کو نقل کرنے کے بعد پوری انصاف پسندی سے یہ بتادیا کہ یہ روایت عبدالرحمان بن زید بن اسلم کے علاوہ کوئی اور نقل نہیں کرتا اور وہ ضعیف ہے۔ عبدالرحمان بن زید بن اسلم کو حافظ ابن حجر عسقلانی نے اپنی کتاب تقریب التہذیب جلد اول رقم الترجمہ ۳۸۶۵ کے تحت آٹھویں طبقہ کا ضعیف راوی بتایا ہے۔ اسی طرح امام ذہبی نے میزان الاعتدال جلد ۴ رقم الترجمۃ ۴۸۷۳ میں اس راوی کی بابت ائمہ محدثین کے اقوال جمع کئے ہیں اور لکھتے ہیں کہ عثمان دارمی نے یحییٰ بن معین کا قول نقل کیا ہے کہ یہ ضعیف ہے۔ امام بخاری کہتے ہیں کہ عبدالرحمٰن نے اسے انتہائی ضعیف قرار دیا ہے۔ امام نسائی کہتے ہیں یہ ضعیف ہے۔ اسی حدیث کے دوسرے واری عبداللہ بن مسلم الفہری کی بابت امام ذہبی میزان میں لکھتے ہیں اس کی یہ روایت (آدم ؑ کی توبہ سے متعلق) باطل ہے۔ حافظ ابن کثیر نے بھی البدایہ و النہایہ جلد ۲ صفحہ ۳۲۲ میں اس روایت کو قطعیت کے ساتھ ضعیف قرار دیا ہے۔ حافظ ابن حجر نے بھی لسان المیزان میں اس حدیث کو باطل قرار دیا ہے اور اس کے راوی عبداللہ بن مسلم پر وضع حدیث کے الزام کی بات کی ہے۔ اسی طرح امام ابن تیمیہ نے اپنی کتاب "القاعدۃ الجلیلۃ فی التوسل و الوسیلہ" کے صفحہ ۶۹ میں اس روایت کی بابت رقم طراز ہیں: "اس روایت کے باعث امام حاکم پر سخت اعتراض کیا گیا ہے ۔۔۔ یہ روایت عبدالرحمان نے وضع کی ہے کیونکہ عبدالرحمان تمام محدثین کے نزدیک ضعیف ہے۔ یہی بات ابن الجوزی نے تحریر کی ہے۔" دراصل یہ روایت نہ صرف اسناداً سخت ضعیف ہے بلکہ متناً بھی منکر اور خلاف قرآن ہے۔ قرآن میں تو اللہ نے صاف تصریح کی ہے کہ اللہ سے توبہ سیدنا آدم ؑ نے اپنے کسی اجتہاد کے زیر اثر نہیں، بلکہ اللہ کے سکھائے ہوئے کلمات کے ذریعے کی تھی جیسا کہ سورۃ البقرۃ آیت نمبر ۳۷ میں ارشاد ہوتا ہے: "پس سیکھ لئےآدم ؑنے اپنے رب سے چند کلمات، پھر متوجہ ہوگیا اللہ اس پر۔ بیشک وہی توبہ قبول کرنے والا مہربان ہے۔" اور وہ کلمات کیا تھے وہ بھی سورۃ الاعراف میں بیان فرمادئیے: قالا ربنا ظلمنا انفسنا و ان لم تغفرلنا و ترحمنا لنکونن من الخٰسرین "(آدم و حوا نے) کہا اے ہمارے رب! ہم نے اپنی جانوں پر ظلم کیا اور اگر تو نے ہم کو نہ بخشا اورر ہم پر رحم نہ کیا تو ہم ضرور خسارہ پانے والوں میں سے ہوجائینگے۔" (آیت نمبر ۲۳) دوسرا ظلم اس روایت میں یہ کیا گیا ہے کہ کائنات کی تخلیق کا باعث نبی ﷺ کی ذات کو ٹھہرایا گیا ہے حالانکہ اللہ قرآن میں فرماتے ہیں: وما خلقت الجن و الانس الا لیعبدون "ہم نے نہیں پیدا کیا جن و انس کو مگر اپنی بندگی کے لئے" (سورۃ الذاریات آیت نمبر ۵۶) یعنی تخلیق کائنات کی غایت بندگئ الہٰی ہے نہ کہ ذات نبویﷺ بلکہ خود نبی ﷺ کو اللہ نے اپنی بندگی اور اپنے فرمان کی تبلیغ کے لئے پیدا فرمایا ہے۔ پھر ہمیں حیرت اس بات پر ہوتی ہے کہ جو طبقہ اس روایت کو اپنے نظریات کے استدلال میں پیش کرتا ہے خود ان کے فقہ کی امہات الکتب میں کسی نبی یا صالح انسان کے وسیلے سے دعا مانگنے کی ممانعت وارد ہے۔ ابوالحسین قدوری اپنی فقہ کی کتاب المسمی بشرح الکرخی کے باب الکراہۃ میں لکھتے ہیں کہ قَالَ بَشَرٌ بْنُ الْوَلِیْدِ حَدَّثَنَا اَبُوْ یُوْسَفَ قَالَ اَبُوْ حَنِیْفَۃَ لَا یَنْبَغِیْ لِاَحَدٍاَنْ یَّدْعُوْاﷲ اِلَّابِہٖ وَاُکْرِہُ اَنْ یَّقُوْلَ بِحَقِّ خَلْقِکَ وَہُوَ قَوْلُ اَبِیْ یَوْسَفَ: قَالَ اَبُوْیُوْسَفَ اُکْرِہُ اَنْ یَّقُوْلَ بِحَقِّ فُلَانٍ اَوْ بِحَقِّ اَنْبِیَآءِکَ وَرَسُوْلِکَ وَبِحَقِّ الْبَیْتِ الْحَرَامِ وَالْمَشْعَرِالْحَرَامِ قَالَ الْقُدُوْرِیُّ: اَلْمَسَٔلَۃُ بِخَلْقِہٖ لَا تَجُوْزُ لِاَنَّہُ لَاحَقَّ لِلْخَلْقِ عَلیَ الْخَالِقِ فَلَا تَجُوْزُ وِفَاقًا بشر بن ولید کہتے ہیں کہ مجھ سے امام ابو یوسف نے بیان کیا کہ امام ابو حنیفہ نے کہا کہ کسی کے لیے اللہ تعالیٰ سے بجز اس کی ذات اور صفات کے حوالہ دے کر دعا کرنا جائز نہیں ہے اور میں ناجائز سمجھتا ہوں کہ کوئی یوں کہے کہ بحق تیری مخلوق کے۔ اور یہی قول ابو یوسف کا ہے :وہ کہتے ہیں کہ میں بھی ناجائز سمجھتا ہوں کہ کوئی یوں کہے کہ بحق تیرے نبیوں کے، بحق تیرے رسولوں کے، یا بحق بیت الحرام یا بحق مشعر الحرام۔ (اس کے بعد) امام قدوری کہتے ہیں کہ اﷲ سے اس کی مخلوق کا واسطہ دے کر سوال کرنا جائز نہیں ہے کیوں کہ کسی مخلوق کا بھی خالق پر کوئی حق نہیں ہے کہ وہ اسے ادا کرے۔ یہی بات احناف کے مسلک کی سب سے معتبر کتاب ہدایہ کی کتاب الکراہیۃ میں ہے: ’’اور جائز نہیں کہ کوئی اپنی دعا میں یوں کہے کہ بحق فلاں یا اپنے انبیاء اور رسولوں کے حق کے طفیل یا صدقہ میں کیونکہ خالق پر کسی مخلوق کا کوئی حق نہیں ہے۔‘‘ (ہدایہ جلد ۴، صفحہ ۴۵۹) الغرض یہ روایت سخت ضعیف ہے اورآدم ؑ نے اللہ سے توبہ اللہ کے ہی سکھائے ہوئے کلمات کے ذریعے کی تھی جبکہ کائنات کو تخلیق کرنے کی غایت نبی ﷺ نہیں بلکہ انسان و جن سے اللہ کی بندگی کروانا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158044961099903
تو ضیحات بر امیر المومنین سیدنا علی بن ابی طالبؓ ============ آج کل بعض ناعاقبت  اندیش اور سوء ظن کی بیماری میں مبتلا افراد ہماری وال سے تقریباً ڈھائی سال قبل شئیر کی گئی   تحریر کے ایک اقتباس کو لیکر منفی پروپیگنڈہ کررہے ہیں  کہ محمد فھد حارث ناصبی ہے جس نے سیدنا علیؓ کو  اسلام میں موروثی خلافت کا نظریہ پیش کرنے والا بتایا ہے۔ دراصل یہ وہ لوگ ہیں جن کے پاس کرنے کو کوئی مثبت کام نہیں ہوتا سو ان کے وقت کا اصل مصرف مثبت کام کرنے والوں کی راہ میں روڑے اٹکانا اور ان کے خلاف کذب بیانی پر مشتمل منفی پروپیگنڈہ کرنا  رہ گیا ہے۔ ایسے لوگوں کی  علمی قابلیت ندارد، فنی صلاحیتیں ناپید اور اخلاق تربیت مفقود ہوتی ہے۔ سو اپنی ان کمیوں  پر شرمندہ یہ دوسروں میں بھی یہی سب کچھ ڈھونڈنے کی کوشش کرتے ہیں اور جب سامنے والے میں ان کو ایسا کچھ نظر نہیں آتا تو پھر اس کے خلاف کذب بیانی کے زیرِ اثر جھوٹا پروپیگنڈہ شروع کردیتے ہیں۔ جب سے یہ احقر فیس بک پر آیا ہے اور اللہ نے اس کو دفاعِ صحابہؓ اور افرادِ خیر القرون کے دامن سے غیر ثابت الزامات   کے چھینٹیں دھونے کی توفیق دی ہے تب سے تشیع  اور رفض  کی تعلیمات سے متاثر چند کم علم و کوتاہ فہم لوگ اس  کے   درپے آزار بنے بیٹھے ہیں۔ خیر اب اصل مدعا کی طرف واپس آتے ہیں۔ سب سے پہلے تو یہ عرض ہے کہ جس تحریر کا حوالہ دیکر یہ حضرات  ہمارے خلاف منفی پروپیگنڈہ کررہے ہیں وہ ہماری تحریر نہیں بلکہ ایک صاحب ابو شہریارکی تحریر تھی جو کہ ان کی ویب سائٹ https://www.islamic-belief.net/%d8%ad%d8%af%db%8c%d8%ab-%d…/ سے لی گئی تھی، اسی وجہ سے ہم نے پوری دیانتداری سے تحریر کے آخر میں "مُرَّتبہ: محمد فھد حارث" کے الفاظ لکھ دئیے تھے کہ کسی کو یہ غلط فہمی نہ ہو کہ یہ ہماری تحریر ہے ۔ناظرین تحریر کے آخر میں  اس پوسٹ کا لنک ملاحظہ کرسکتے ہیں۔ لیکن چونکہ معترضین کا تعلق علمی قحط سے دوچار گروہ سے ہے جن کا مطالعہ نہ ہونے کے برابر ہوتا ہے سو ان کو "مُرَّتبہ" اور "تحریر" کا فرق معلوم  ہی نہ چلا۔ اپنی اس تحریر کے آخر میں ہم نے   "مُرَّتبہ" بھی اس وجہ سے لکھا تھا کہ اصل تحریر کافی طویل تھی جس کو ہم نے بیشتر مقامات سے اخذ کرکے نئے طریقے سے ترتیب دیا تھا۔ سو  سیدنا علیؓ سے متعلق  "موروثی خلافت" کے الفاظ کو اس احقر کے الفاظ بنا کر پیش کرنا  معترضین کی دھوکادہی و کذب بیانی ہے یا پھر کم علمی کہ انکو مرتبہ اور تحریر کا فرق نہیں معلوم۔ یہ تو ہوگیا سلبی جواب۔ اب آجائیں ایجابی جواب کی طرف  تو جنابِ عالی! یہ جتنے حضرات ان  جملوں کو نقل کر کرکے ہم پر ناصبیت کا  فتویٰ جڑ رہے ہیں، یہ سارا وہ گروہ ہے جو خود سیدنا معاویہؓ کو موروثی خلافت کا بانی قرار دیتا ہے۔ اب اگر تو موروثی خلافت کا نظریہ پیش کرنے کی نسبت کسی صحابی سے کرنا اس کی تنقیص ہے تو پھر یہ سب حضرات کیا علی الاعلان اس کا اقرار کرینگے کہ  وہ  سیدنا معاویہؓ کی تنقیص کے مرتکب ہوتے ہیں۔ اگر ایک بات سیدنا علیؓ کے لئے باعث تنقیص ہے تو پھر سیدنا  معاویہؓ کے لئے اس کا اعادہ کرنا باعث تنقیص کیوں نہ ہوا۔  یقیناً ذاتی فضیلت میں سیدنا علیؓ کا درجہ سیدنا معاویہؓ سے بدرجہا بلند و ارفع ہے لیکن شرف صحابیت میں تو دونوں یکساں ہیں۔ سو سیدنا علیؓ کے لئے جس نظرئیے کی نسبت تنقیص  و ناصبیت ہے تو پھر آپ احباب اس نظرئیے کو سیدنا معاویہؓ سے منسوب کرکے ان کی تنقیص  کے مرتکب ہوکر رافضی کیوں نہیں ہوجاتے ۔ جہاں تک رہی ہماری بات تو  ہم تو صاف کہتے ہیں کہ ہمارے نزدیک یہ نظریہ جس صحابی سے بھی ثابت ہو یہ قطعی تنقیص نہیں ہوسکتا۔ پورے قرآن و حدیث میں  میں ایسی کوئی نص موجود نہیں جو موروثی خلافت کی حرمت پر دلالت کرتی ہو۔ اگر سیدنا علیؓ نے اپنے آخری ایام میں اپنی جگہ مصلیٰ پر سیدنا حسنؓ کو کھڑا کرکے آپ کی خلافت کا  اپروول دیدیا تو بلا شبہ سیدنا حسنؓ اس لائق تھے کہ ان کو خلافت دی جاتی اور سیدنا علیؓ کا یہ کام کرنا یا یہ نظریہ پیش کرنا ان حالات کے تحت نہایت صائب موقف تھا، جس کی افادیت بعد میں" صلح حسن و معاویہ رضی اللہ عنہما "کے ذیل میں ثابت ہوجاتی ہے۔ اور اگر سیدنا معاویہؓ نے یزید کو اپنا جانشین مقرر کرکے ایسا نظریہ پیش کیا تو یہ بھی نہایت صائب اقدام تھا کہ  آپ نے جو کچھ کیا جمہور صحابہ کی تائید و مشورہ سے کیا۔ جہاں تک رہی ناصبیت کے فتویٰ کی بات تو ہماری نظروں میں سیدنا علیؓ اس امت کے بہترین دس لوگوں میں سے تھے۔ آپ کا مقام و مرتبہ بعد از امہات المومنین کوئی اور اس امت میں نہیں پاسکتا۔ آپؓ کو نبی ﷺ سے وہی نسبت تھی جو ہارونؑ کو موسیٰؑ سے تھی۔ سو مناسب ہے کہ معترضین فتویٰ بازی سے زیادہ علمی رد پر اپنا وقت ضائع کریں ورنہ ازروئے قرآن وہ خود کے  غیظ و غضب میں ہی جل بھن کر خاکستر ہوجائینگے۔ اصل تحریر کا لنک: https://m.facebook.com/story.php?story_fbid=10155203257544903&id=696159902 توضیح کنندہ: محمد فھد حارث

##############################
https://web.facebook.com/mohammad.f.haris/posts/10158043805084903
صد شکریہ محترم شفیق الرحمٰن ، عزیز الرحمٰن، محترم انس مدنی  اور شہباز عالم انصاری حفظہم اللہ ۔ مکتبہ الفہیم مئو ناتھ بھنجن یوپی ============================== پچھلے سال جب پاکستان سے حارث پبلی کیشنز کی پہلی دو کتب بنام "سیدنا معاویہؓ کی سیاسی زندگی" اور "امیر حجاج بن یوسف ثقفیؒ ۔ چند غلط فہمیوں کا ازالہ" شائع ہوئی تھی تو  ہندوستان کے علم دوست خانوادے سے متعلق مکتبہ الفہیم کے سرپرست جناب شفیق الرحمٰن  حفظہ اللہ نے ہندوستان سے  ان دو نوں کتب کی اشاعت کی خواہش ظاہر کی۔ مکتبہ الفہیم جیسے مکتبہ سے کسی کتاب کا شائع ہونا ہی اس کے علمی و  مفید ہونے پر شاہد ہوجاتا ہے۔ سو بخوشی نہ صرف ان دو نوں کتب کی اشاعت کی اجازت  دی بلکہ دونوں کتابوں کی کتابت کے مسودے بھی شہباز عالم انصاری حفظہ اللہ کو فی الفوز ارسال کردئیے۔  اول "سیدنا معاویہؓ کی سیاسی  زندگی" پر کام شروع کیا گیا اور سچ تو یہ ہے کہ اس سلسلے میں ہم شفیق الرحمٰن حفظہ اللہ، مکتبہ الفہیم کے نہایت ممنون ہیں جنہوں نے  ہندوستان سے اس کتاب کی اشاعت کے  سلسلے میں ساری ذمہ داریاں کماحقہ ادا کیں۔  وہ ہندوستان سے کتاب کی اشاعت کی فراخدلانہ پیش کش نہ کرتے تو شائد کتاب کا دوسرا ایڈیشن اتنی جلدی کبھی منظرِ عام پر نہ آسکتا تھا۔ اللہ تعالیٰ ان کی اس علم دوستی کے لئے انہیں  بھرپور جزا سے نوازے اور اس  جذبے و سعی کو ان کے لئے توشۂ آخرت بنائے۔ اس کے علاوہ ہم اپنے نہایت فاضل، محترم اور محبت کرنے والے دوست جناب شہباز عالم انصاری حفظہ اللہ کے بھی نہایت شکر گزار ہیں کہ انہوں نے اپنے مصروف اوقات میں سے   اس کتاب کے لئے وقت نکالا اور نہایت دقّتِ نظری سے کتاب کی نہ صرف پروف ریڈنگ کی بلکہ پہلی اشاعت میں کتابت کی جوغلطیاں  رہ گئی تھیں، ان کو بھی پوری جانفشانی کے ساتھ درست فرمایا۔ اللہ اس تھکادینے والے کام   کے لئے ان کو جزائے خیر سے نوازے۔ یہ احقر ہمیشہ ان کا ممنون رہے گا کہ جب بھی اس کو اُن سے کسی طور کی مدد و تعاون درکار ہوا، شہباز صاحب ہمیشہ خندہ  پیشانی کے ساتھ موجود رہے ۔ اللہ ان کو دین و دنیا میں بہتیرا ترقیاں نصیب کرے اور ان کے لئے دونوں جہانوں  میں آرام و سکون کا بندوبست کرے۔ ساتھ ہی "امیر حجاج بن یوسف ثقفیؒ ۔ چند غلط فہمیوں  کا ازالہ" پر بھی کام کا آغاز کردیا گیا۔ تاہم اس سلسلے میں ہم یہ بتانا مناسب سمجھتے ہیں کہ  اس کتاب پہلا ایڈیشن جو پاکستان سے شائع ہوا ہے  اس میں   اس احقر کی گزارشات کے ساتھ شیخ الحدیث ندوۃ العلماء  لکھنؤ علامہ اسحٰق صدیقی سندیلوی، سابق چیئر پرسن  کلیہ شعبۂ تاریخ ِ اسلامی ، جامعہ کراچی ڈاکٹر نگار سجاد ظہیر صاحبہ ،  پروفیسر شعبۂ تاریخ موصل یونیورسٹی  عراق ڈاکٹر عبدالواحد ذنون طہٰ  اور لیکچرار  شعبۂ لسانیات بیروت یونیورسٹی ، لبنان ڈاکٹر محمود زیادۃکی مختلف  تحاریر پر مبنی کتاب ترتیب  دی گئی تھی۔ تاہم جب کتاب ہندوستان سے شائع کرنے ارادہ کیا تو اس وقت  تک امیر حجاج بن یوسف الثقفیؒ  سے متعلق   مزید دو مضامین اور ایک تقریظ مزید مل گئے۔ پہلا مضمون رئیس المورخین پروفیسر عبدالقیوم صاحب کا مقالہ "حجاج بن یوسف: تاریخ و تنقید کی روشنی میں" جبکہ دوسرا مضمون  محمد شرف الدین یکتا جودھپوری کا "تاریخِ اسلام کا ایک عظیم مدبر:  حجاج بن یوسف" تھا۔ محمد شرف الدین یکتا جودھپوری کا مضمون جو کہ کتابی شکل میں مکتبہ جاء الحق کراچی سے   شائع ہوا تھا، اس پر مشہور اہلحدیث عالم حکیم فیض عالم صدیقی شہید کی تقریظ بھی موجود تھی۔ سو جب فاضل عزیز الرحمٰن  حفظہ اللہ، مکتبۂ الفہیم مئو، انڈیا نے زیرِ نطر کتاب کی ہندوستان سے اشاعت کرنے کی خواہش ظاہر کی تو مناسب خیال کیا کہ  ان دو مضامین اور تقریظ کو بھی اس نئے ایڈیشن میں شامل کردیا جائے۔ سو اسی غرض سے کتاب کی از سرِ نو ترتیب و تدوین کی گئی اور ایک نئی شکل میں کتاب کو مرتب کیا گیا۔   آج نہایت خوشی ہوئی جب مکتبہ الفہیم کی طرف سے ان دونوں کتابوں کے  چند مسودے   فضیلۃ الشیخ  ظفر الحسن  مدنی حفظہ اللہ کے لائق فرزند فضیلۃ الشیخ انس مدنی حفظہ اللہ  کے ذریعے دبئی موصول ہوئے اور ساتھ اللہ کا صد شکر ادا کیا کہ ہندوستان سے شائع ہونے والے ایڈیشن بھی معیارِ طباعت میں کسی طرح سے پاکستانی ایڈیشن سے کم نہیں۔ نہایت عمدہ کاغذ  ، بہترین  جلد بندی،  اعلیٰ کتابت اور  بلند معیارِ طباعت کے ساتھ یہ  نئے ایڈیشن شائع کئے گئے ہیں۔ اللہ اس کے لئے شفیق الرحمٰن، عزیز الرحمٰن اور شہباز عالم انصاری حفظہم اللہ کو جزائے خیر سے نوازے ۔ اس سلسلے میں ہم  بطور شکر و امتنان یہ بتانا بھی مناسب سمجھتے ہیں کہ ہندوستان کے ان ایڈیشنز پر  نہ صرف ساری لاگت مکتبہ الفہیم مئوناتھ بھنجن یوپی    نے لگائی ہے   بلکہ نہایت فراخدلی کا مظاہرہ کرتے ہوئے اپنے مکتبہ کے نام کے ساتھ دونوں کتب پر "حارث پبلی کیشنز" کے نام کو بھی زینت بخشی ہے۔ اس دور میں اس طرح کی علم دوستی اور فراخدلی کی مثال ملنا اب محال ہی محسوس ہوتا ہے۔ آخر میں ہم ایک دفعہ پھر سے  مکتبہ الفہیم مئو ناتھ بھنجن یوپی کے شکر گزار ہیں کہ انہوں نے نہ صرف ان کتب کو ہندوستان سے شائع کیا بلکہ اس احقر کو بھی  دونوں کتب کے چند مسودے ہندوستان سے دبئی ارسال کئے۔اس سلسلے میں ہم جناب انس مدنی حفظہ اللہ کے بھی نہایت ممنون ہیں کہ وہ  زحمت اٹھا کر ہندوستان سے یہ مسودے اس احقر کے لئے  متحدہ عرب امارات لائے۔ اللہ ہمارے ان کرم فرماؤں کو صدا خوش رکھے اور دین و دنیا میں صرف اور صرف بھلائی سے نوازے۔ آمین مشکور: محمد فھد حارث

##############################
https://web.facebook.com/mohammad.f.haris/posts/10158047594139903
صبر == دوست نے سوال کیا کہ وہ کون سا انسانی وصف ہے جو تمہارے خیال میں مشکل وقت میں کسی بھی انسان کے سب سے زیادہ کام آتا ہے۔ اس پر میں نے ان کی جناب میں عرض کیا کہ صبر ایک ایسا انسانی وصف ہے جو بڑی سے بڑی مشکل میں انسان کو سنبھالے رکھتا ہے۔ اور شاید یہی وجہ رہی ہےکہ اللہ نے قرآن میں ان اللہ مع الصابرین فرما کر ایسے حضرات کو خود کی معیت کا یقین دلایا ہے۔ نبی ﷺ کے صبر و ثبات کی روایتیں تو مشہور و معروف ہیں لیکن بعض دفعہ ہم دیکھتے ہیں کہ عام مومنین و مسلمین اپنے اوپر پڑنے والی مصیبتوں پر اس طور کا صبرکرتے ہیں کہ بڑی سے بڑی مشکل آسانی  اور ضبط سے گزر جاتی ہے اوراسی لئے ایسے مواقع پر بے صبری کے تحت انسان  کسی معصیت کے ارتکاب یا کفریہ کلمات سے محفوظ رہتا ہے۔ابوداؤد کتاب الجہاد میں سیدہ ام خلادؓ کا واقعہ مذکور ہے کہ جب  ان کے بدری و احدی صحابی بیٹے سیدنا خلادؓ   غزوۂ بنو قریظہ میں جامِ شہادت نوش فرماتے ہیں تو  وہ ان کی شہادت کی خبر کی تصدیق کے غرض سے نبی ﷺ کے پاس حاضر ہوتی ہیں۔ اس غم و اندوہ کی حالت میں بھی آپؓ  پورےوقار کے ساتھ منہ ڈھانپے  حاضر ہوتی ہیں،  وقوعہ پر موجود صحابہ حیرانی سے سوال کرتے ہیں کہ  تیرا بیٹا شہید ہوا ہے اور اس حال میں بھی تیرے چہرہ پر نقاب ہے جبکہ  اس حال میں تو ایک ماں کو تن بدن کا ہوش نہیں رہتا۔ سیدہ ام خلادؓ برجستہ فرماتی ہیں کہ میں نے اپنا بیٹا کھویا ہے شرم و حیا نہیں کھوئی۔ یہ ہے صبر کی وہ اولین و اولیٰ شکل جس کی بابت آپﷺ نے فرمایا کہ اصل صبر تو وہ ہے جو اول وقت میں کیا جائے، بعد میں تو سکون آہی جاتا ہے۔  ایسا ہی ایک واقعہ سیدہ ام سلیمؓ کا بھی ہے۔ صحیح بخاری میں مذکور ہے کہ ام سلیمؓ کا ایک بیٹا  عمیر اکثر بیمار رہا کرتا تھا۔ ایک روز طبیعت زیادہ  بگڑی اور وہ انتقال کرگیا۔ اس وقت ان کے شوہر  سیدنا ابو طلحہؓ  گھر میں موجود نہ تھے۔ سیدہ ام سلیمؓ  نے اس دکھ و ملال کے  موقع پر پورے  صبر و ضبط کے  ساتھ نوحہ و واویلہ کئے  بغیر اپنے  لڑکے  کو غسل دیا اور کفن وغیرہ دے  کر چارپائی پر لٹا دیا۔ شام جب ام سلیمؓ کے  خاوند ابو طلحہؓ سفر سے  گھر لوٹے  تو سیدہ ام سلیمؓ نے ان کے  گھر آنے  پر نہ کسی قسم کا واویلہ  و نوحہ کیا اور نہ کسی قسم کے  رنج و ملال کا اظہار کیا۔ بلکہ عام حالات میں  ایک مسافرجب تھکا ماندہ گھر آتا ہے  تو جس طرح اس کی خیر خیریت دریافت کی جاتی ہے او ر اس کے  کھانے  پینے او ر آرام کا انتظام کیا جاتا ہے  ٹھیک اسی طرح سے  سیدہ  ام سلیمؓ نے  اپنے  شوہرسے  خیر خیریت دریافت کی اور کھانے  پینے اور آرام وغیرہ کا انتظام کیا،  ابو طلحہؓ نے جب ان سے لڑکے کی خیریت دریافت کی تو ام سلیمؓ نے نہایت بردباری سے جواب دیا کہ اب اسکو مکمل آرام ہے۔ سیدنا ابو طلحہؓ سمجھے کہ بچہ صحتمند ہوگیا ہے۔ اس کے  بعد سیدہ  ابو طلحہؓ نے  سیدہ  ام سلیمؓ کے  ساتھ رات گزاری۔جب صبح ہوئی تو سیدہ ام سلیم ؓ نے انتہائی سنجیدگی کے  ساتھ سیدنا  ابو طلحہؓ سے  سوال کیا دیکھئے  میں  آپ سے  ایک سوال کرنا چاہتی ہوں ؟ ابو طلحہؓ نےفرمایا ہاں  ضرور کیجئے ! سیدہ ام سلیمؓ نے  کہا اگر کوئی شخص ہمارے  پاس کوئی امانت رکھوائے  اور کچھ دن بعد ہم سے  واپس طلب کر لے  تو ہمیں  کیا کرنا چاہئے ؟ سیدنا  ابو طلحہؓ نے  جواب دیا اسے  تواس کے  حوالہ کر دینا چاہئے ۔ اور یہی عقلمندی و انصاف کا تقاضہ ہے ۔ اس پر سیدہ ام سلیمؓ  نے  کہا دیکھو ہمارا جو لڑکا عمیرؓ تھا وہ اللہ کی امانت تھی اور اللہ نے  وہ امانت واپس  لے  لی اور اللہ کو پورا حق ہے  کہ وہ اپنی چیز جس سے  چاہے  جب چاہے  لے  لے۔ سیدنا ابو طلحہؓ اس پر نہایت سٹپٹائے لیکن زیادہ سخت رد عمل نہ دیا۔ فجر میں نبی ﷺ کی خدمت میں حاضر ہوکر سارا قصہ کہہ سنایا، آپﷺ نے سیدہ ام سلیمؓ کی تعریف فرمائی اور  برکت کی دعا دی کہ شاید کہ  اللہ تعالیٰ تم دونوں کو اس رات میں برکت عطا فرمائے ۔ سفیان بن عیینہ کا بیان ہے کہ انصار کے ایک شخص نے بتایا کہ میں نے ابوطلحہؓ کی انہیں بیوی سے نو بیٹے دیکھے جو سب کے سب قرآن کے عالم تھے۔  صحیح بخاری کی دوسری روایت میں آتا ہے کہ صبر واستقامت کے اسی مظاہرے کی بنا پر سیدہ ام عطیہؓ فرمایا کرتی تھیں کہ رسول اللہ صلی اللہ علیہ وسلم نے بیعت لیتے وقت ہم سے یہ عہد بھی لیا تھا کہ ہم  ( میت پر )  نوحہ نہیں کریں گی۔ لیکن اس اقرار کو پانچ عورتوں کے سوا اور کسی نے پورا نہیں کیا۔ یہ عورتیں ام سلیم ‘ ام علاء ‘ ابوسبرہ کی صاحبزادی جو معاذ کے گھر میں تھیں اور اس کے علاوہ دو عورتیں  اور تھیں۔ اسی طور کا ایک واقعہ مشہور سلفی عالم اور اپنے زمانے  کی نہایت مقتدرعلمی شخصیت  حافظ محمد عبداللہ محدث غازی پوریؒ سے متعلق ان کی سوانح بنام  "یادگار سلف" میں ملتا ہے کہ  حافظ صاحب غازی پوری کا  ایک بیٹا ابراہیم تھا۔ ایک روز اچانک  خبر آئی کہ محمد ابراہیم کو کسی نے شہید کردیا ہے۔ حافظ صاحب کو یہ خبر ملی تو  انا للہ و انا الیہ راجعون پڑھتے ہوئے اہلیہ محترمہ سے فرمایا کہ اٹھو! نماز  کے لئے وضو کرو۔ جب وہ نماز کے لئے کھڑی ہوئیں  تو حافظ صاحب نے فرمایا کہ محمد ابراہیم کو  شہید کردیا گیا ہے، ہمیں چاہیئے کہ صبر و تسلی  کے لئے دو رکعت نفل نماز پڑھ لیں۔ یوں میاں بیوی دونوں نے الگ الگ نماز پڑھی۔ نماز سے فارغ ہوئے تو حافظ صاحب نے فرمایا کہ اللہ کا حکم ہے کہ "اے ایمان والو! صبر اور نماز کے ذریعے اللہ کا سہارا حاصل کرو، اللہ صبر کرنے والوں کے ساتھ ہے۔" یہ ہے صبر و استقامت کی وہ صفت جو انسان کو بڑی سے بڑی مشکل  میں حوصلہ دیتی ہے، اسکا اللہ پر بھروسہ  و توکل مضبوط کرتی ہے اور اسکو ایسے دشوار اوقات میں ہر قسم کی ناشکری، کفر اور معصیت کے ارتکاب سے دور رکھتی ہے۔ ہوسکتا ہے کہ کسی کے حاشیۂ خیال میں یہ بات آئے کہ  اس تحریر میں جن حضرات کی مثالیں دی گئی ہیں وہ  سب یا تو اللہ کے مقرب صحابہ تھے یا پھر متقی  اہل علم، عام انسان میں  یہ صبر و استقامت کیونکر پیدا ہوسکے۔ لیکن حق تو یہ ہے کہ جب ایک دفعہ انسان اللہ کی کتاب سے رشتہ جوڑ لیتا ہے، اس کے رسولﷺ کی تعلیمات پر سچے دل سے ایمان لے آتا ہے کہ تو اس  کے اندر صبر و ثبات کی صفات از خود پیدا ہوجاتی ہیں۔ یہ میرا آنکھوں دیکھا مشاہدہ ہے۔ فروری ۲۰۱۳ء میں میری جواں سال ہمشیر کا ایک روڈ ایکسیڈنٹ میں  اچانک انتقال ہوگیا، ہم پر یہ خبر  بجلی بن کر گری، آہ و بکا اور  گریہ زاری سے کوشش کے باوجود مجتنب رہنا مشکل  ہورہا تھا۔ سارے  گھر  والوں کا برا حال تھا اور دل میں یہی خیال آرہا تھا کہ اللہ نے ایسا کیوں کردیا۔ ایسے  میں پورے گھرانے میں واحد ایک ہماری والدہ تھیں جو اس وقت صبر و استقامت کا پیکر بنی رہیں۔ مجھے آج بھی وہ دن یاد ہے جب  والدہ بہن کی میت کے سرہانے کھڑی تھیں اور ان کی آنکھوں سے آنسو رواں تھے، منہ سے کوئی آواز نہ نکلتی تھی سوائے چند لفظوں کے کہ ہائے! میری بیٹی خواب و خیال ہوگئی۔ بس یہ وہ الفاظ تھے جو میری والدہ کے منہ سے  اس وقت نکل سکے۔ بعد میں میں نے والدہ سے پوچھا کہ اس وقت آپ میں اتنی برداشت کیونکر آگئی تو والدہ نے فرمایا کہ میرے پیشِ نظر صرف دو باتیں تھیں ایک حدیث رسولﷺ کہ نبی ﷺ نے فرمایا کہ اصل صبر وہی ہے جو اول وقت کیا جائے  اور دوسرا یہ خیال کہ میرا مالک اپنی مخلوق کو  ستر ماؤں سے زیادہ چاہتا ہے سو اس نے اپنی امانت واپس لے لی۔ بعینہ ایسی ہی بات میرے مصری کولیگ کی زوجہ نے بھی اس وقت کہی تھی جب ایک روڈ ایکسیڈنٹ میں  نہ صرف وہ خود زخمی ہوئی بلکہ اس نے اپنے تین چھوٹے بچےبھی  کھودئیے تھے۔ جب میرے آفس کی  خواتین اسٹاف اس مصری کولیگ کی بیوی سے تعزیت کرنے ہاسپٹل  گئیں اور اس سے اظہارِ افسوس کیا تو اس نے برجستہ کہا کہ اس میں افسوس کیسا، میرے بچے تو اب بہت اچھی جگہ پر ہیں، وہ اس رب کے پاس ہیں جو ان کو مجھ سے ستّر گنا زیادہ چاہتا ہے، وہ اس دنیا سے کڑوڑہا گنا بہتر جگہ میں ہے۔ یہ ہے صبر کا وہ وصف جو ایک انسان کو مشکل و مصیبت کے وقت میں استقامت کا پہاڑ بنا دیتا ہے اور ایسے ہی  صابر لوگوں کے لئے مالک فرماتا ہے کہ بے شک اللہ! صبر کرنے والوں کے ساتھ ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158062158609903
تبصرہ بر رسالہ "تبصرہ بر شہید کربلا اور یزید" از محدثِ احناف ابو المآثر علامہ حبیب الرحمٰن الاعظمی مرحوم ======================== کتاب ملنے کا پتہ: حارث پبلی کیشنز https://www.facebook.com/Haris-Publications-110625690326979/ آج جس کتاب پر اس احقر کو تبصرہ کرنے کی سعادت حاصل ہورہی ہے وہ محدث احناف ابو المآثر علامہ حبیب الرحمٰن الاعظمی صاحب کا مشہور رسالہ ’’تبصرہ بر شہید کربلا اور یزید‘‘ ہے ۔مؤلفِ رسالہ علامہ حبیب الرحمٰن الاعظمی صاحب کسی تعارف کے محتاج نہیں، آپ دیوبند کے جلیل القدر محدثین میں شمار کئے جاتے ہیں اور آپ کی علمیت اور شہرت اہل مسلک کے علاوہ دوسرے مسالک میں بھی مسلم مانی جاتی ہے۔ علامہ الاعظمی کے اس رسالہ کا پس منظر کچھ یوں ہے کہ علامہ محمود احمد عباسی کی کتاب ’’خلافت معاویہ ؓ و یزیدؒ ‘‘ کی اشاعت کے ساتھ ہی علمی حلقوں میں ایک بے چینی کی صورت نمودار ہوگئی۔ کچھ احباب نے اس کتاب کی تائید میں تبصرے لکھے تو کچھ لوگ اس کتاب کی مخالفت پر کمر بستہ نظر آئے۔ اہل دیوبند میں بھی مخالفت و موافقت کا سلسلہ نظر آیا۔ عباسی صاحب کا رد لکھنے میں اہل دیوبند میں سے جن حضرات نے مستعدی دکھائی ان میں علامہ عبدالرشید نعمانی، قاری محمد طیب اور قاضی اطہر مبارکپوری پیش پیش تھے۔ قاری محمد طیب صاحب نے ’’خلافت معاویہؓ و یزیدؒ‘‘ کی اشاعت کے فوراً بعد ہی ؁ ۱۹۶۰ میں ’’شہید کربلا اور یزید‘‘ کے نام سے ایک کتاب تصنیف کی ۔ چونکہ یہ کتاب علامہ عباسی کی کتاب کے رد میں لکھی گئی تھی اور عباسی صاحب کی کتاب میں یزید کو امیر المومنین بناکر پیش کیا گیا تھا سو رد عمل کے تحت قاری طیب صاحب نے یزید کو ’’مذل المومنین‘‘ ثابت کرنے پر پورا زور صرف کیا اور اپنی تحقیق کو مسلک دیوبند کی نمائندہ تحقیق و نظریہ قرار دیا۔ جس کی وجہ سے اہل دیوبند میں سے ہی بہت سے محتاط اور انصاف پسند اہل علم و تحقیق کو اس کتاب کے مندرجات سے اختلاف پیدا ہوا جن میں سے ایک نام علامہ حبیب الرحمٰن الاعظمی صاحب کا ہے۔ علامہ حبیب الرحمٰن الاعظمی صاحب کا اصل مقدمہ اور کتاب پر نقد دراصل قاری طیب صاحب کے اس دعویٰ کے گرد گھومتا ہے کہ انہوں نے اپنی اس کتاب میں اپنی پیش کردہ واقعہ کربلا کی تفاصیل اور فسق یزید کو عقیدہ کا درجہ دینے کی کوشش کی ہے اور یہ باور کروایا ہے کہ اس کے خلاف جو بھی بات کہے یا نظریہ رکھے تو وہ اہلسنت کے عقائد کے خلاف ہے، گویا تعدیل یزید کا نظریہ رکھنے والا یا واقعہ کربلا کو معرکہ حق و باطل ماننے کے بجائے ایک حادثہ فاجعہ جاننے والا شخص اہلسنت سے خارج ہے۔ علامہ الاعظمی اس بابت قاری محمد طیب سے سخت اختلاف کرتے ہوئے ان کی کتاب پر نقد آراء ہوتے ہیں۔کتاب کا آغاز وہ سیدنا حسینؓ کے لیے لفظ خرو ج اور طلب امارت کے الفاظ کے استعمال کی بحث سے کرتے ہیں جس کو قاری محمد طیب صاحب نے اہلسنت کی مخالفت سے تعبیر کیا ہے جبکہ الاعظمی صاحب نے متعدد حوالہ جات دیکر یہ ثابت کیا ہے کہ خود کئی صحابہؓ جیسے کہ سیدنا عبداللہ بن عمرؓ، سیدنا عبداللہ بن عباسؓ، سیدنا عبداللہ بن عمرو بن العاصؓ وغیرہم نے ان الفاظ کو سیدنا حسینؓ کے لئے استعمال فرمایا ہے حتیٰ کہ علامہ ابن کثیر نے تو ان الفاظ کے ساتھ پورا ایک عنوان قائم کیا ہے کہ ’’قصۃ الحسین بن علی بن ابی طالب رضی اللہ عنھما و سبب خروجہ باھلہ من مکۃ الی العراق فی طلب الامارۃ و کیفیۃ مقتلۃ رضی اللہ عنہ‘‘ (البدایہ و النہایہ جلد ۸ صفحہ ۱۴۹) تو کیا سیدنا عبداللہ بن عمرؓ سے لیکر امام ابن کثیر تک سب اہلسنت سے معاذاللہ خارج ہیں کہ انہوں نے سیدنا حسینؓ کے لئے خروج اور طلب امارت کے الفاظ استعمال فرمائے جن کو کہ قاری صاحب اہلسنت کے عقائد و نظریات سے انحراف قرار دے رہے ہیں۔ اس کے بعد خلافت کے ذیل میں علامہ الاعظمی صاحب ’’بارہ خلفاء کے ظہور تک دین کے قیام کی پیشن گوئی‘‘ سے متعلق عنوان قائم کرکے بہت عمدہ مبحث تشکیل دیتے ہیں اور بدلائل یہ بات ثابت کرتے ہیں کہ اس حدیث کے تحت جمہور محدثین کے نزدیک یزید بن معاویہ ان بارہ خلفاء میں شامل ہے جس کے دور میں اسلام کے مامون رہنے کی پیشن گوئی آپﷺ نے فرمائی تھی۔ آگے جاکر علامہ الاعظمی ’’غلمۃ من قریش کا مصداق کون لوگ ہیں؟‘‘ کے عنوان سے مبحث قائم کرتے ہوئے قاری صاحب کی اس بات کا رد کرتے ہیں کہ وہ اس حدیث کا مصداق یزید بن معاویہ کو قرار دیتے ہوئے کس طور سے اس نظرئیے کو اہلسنت کے عقائد میں داخل بتاتے ہیں جبکہ اہلسنت کے عقائد کی کتابوں میں ایسا کچھ مذکور نہیں اور جب ایک عقیدہ ائمہ اربعہ اور سلف کی تشریحات سے ثابت ہی نہیں تو ۱۴۰۰ سالوں کے بعد اس کو اہلسنت کے عقائد میں شامل کرنا چہ معنی دارد۔ اسی طرح سے علامہ الاعظمی ’’؁ ۶۰ ہجری اور امارۃ صبیان‘‘ کی سرخی قائم کرکے مفصل بحث کرکے یہ ثابت کرتے ہیں کہ غلمۃ من قریش اور امارۃ صبیان والی روایات کا آپس میں کوئی تعلق نہیں اور ان دونوں روایات کو یزید کے ساتھ جزم سے جوڑنا عقلی و نقلی دونوں طور سے سخت غیر درست تحقیق ہے اور تصریح فرماتے ہوئے قاری طیب کی جناب میں عرض کرتے ہیں کہ جب یزید کے عہد حکومت کے تمام امراء و عمال وہی تھے، جو سیدنا معاویہؓ کے عہد میں تھے اور انہیں امراء و عمال کو قاری صاحب یزید کی صبیانی پارٹی فرماتے ہیں تو اللہ سے ڈرئیے کہ آپ اس صبیانی پارٹی کے قائم کرنے کا الزام سیدنا معاویہؓ پر لگارہے ہیں، حالانکہ خود قاری صاحب کے بموجب صحابہؓ کے تقدس و احترام کے پیش نظر کسی مسلمان کو اس کا تصور بھی نہ کرنا چاہیئے۔ اس بابت علامہ الاعظمی نے بہت مفصل اور شافی کلام کیا ہے جو کہ قارئین کتاب میں ملاحظہ کرسکتے ہیں۔ صفحہ ۳۴ سے علامہ الاعظمی ’’فسق یزید کی بحث‘‘ کا مبحث قائم کرکے قطعیت سے یہ ثابت کرتے ہیں کہ یزید کے فسق و فجور سے متعلق کوئی ایک روایت بھی ثابت نہیں اور نہ ہی کسی صحیح روایت سے یہ ثابت کیا جاسکتا ہے کہ یزید کے خلاف سیدنا حسینؓ کا خروج اس کے فسق کے سبب تھا۔ اور ساتھ ہی تفصیل سے ان تمام تاریخی واقعات کا ذکر کرتے ہیں جو کہ سیدنا معاویہؓ کے انتقال سے شروع ہوکر یزید کی بیعت سے لیکر واقعہ کربلا اور قتل حسینؓ پر متنج ہوتے ہیں۔ علامہ الاعظمی یزید کے فسق کے غیر ثابت شدہ نظرئیے کا ابطال کرتے ہوئے اپنی بحث کو ان جملوں کے ساتھ ختم کرتے ہیں کہ ’’اگر یزید فاسق ہوتا اور سیدنا حسینؓ یزید کے فسق و فجور کو مٹانے کے لئے نکلے ہوتے تو کیا یہ ممکن ہے کہ وہ اپنے ساتھیوں کو واپس کروادیتے؟ یا خود لوٹتے کا ارادہ کرسکتے تھے؟ یا یزید کے ہاتھ میں ہاتھ دینے کی آمادگی ظاہر کرسکتے تھے؟ یا یہ کہہ سکتے تھے کہ مجھے یزید کے پاس روانہ کردو۔۔۔۔۔ اس وقت تک یزید کے فسق کی کوئی تاریخی شہادت نہیں ملتی، نہ اس کی شہادت ملتی ہے کہ سیدنا حسینؓ اس کے فسق کے خلاف علم جہاد بلند کرنے کے لئے نکلے تھے، بلکہ جیسا کہ پہلے بتایا جاچکا ہے کہ وہ اپنے آپ کو یزید سے افضل اور اس سے زیادہ مستحق خلافت سمجھتے تھے اور اس میں کوئی شبہ نہیں ۔۔۔ اس لئے آپ اپنے مقابل میں اس کو حقدار خلافت نہیں سمجھتے تھے اور اس کے بجائے اس بات کو ملت کے لئے بہتر سمجھتے تھے کہ خود اپنی امارت قائم کریں۔‘‘ اس کے بعد علامہ الاعظمی بدلائل ثابت کرتے ہیں کہ قتل حسینؓ میں یزید کا کوئی ہاتھ نہ تھا اور مختلف روایتوں سے ثابت کیا ہے کہ شہادت حسینؓ کی خبر سن کو یزید سخت افسردہ ہوا اور عبیداللہ بن زیاد کو سخت سست سنائی۔ ساتھ ہی اس وجہ کو بھی پوری شرح و بسط سے بیان فرمادیا کہ یزید نے قاتلین حسینؓ کو معزول کیوں نہیں کیا اور سیدنا علیؓ اور قاتلین عثمانؓ کے واقعہ کو استدلال کے طور پر پیش کرتے ہیں۔ گویا ہمارے وہ بھائی جو کہ سیدنا علیؓ اور یزید بن معاویہ کی پالیسی کے تقابل کو ’’بدترین عمل‘‘ قرار دیتے ہیں، ان کی یہ چوٹ محدث احناف علامہ الاعظمی صاحب جیسے جلیل القدر عالم پر بھی پڑتی ہے۔ الغرض قتل حسینؓ سے یزید کی برات اور قصاص حسینؓ نہ لینے کے موضوع پر الاعظمی صاحب نے اتنا عمدہ مبحث قائم کیا ہے کہ اپنے قارئین پر ایک طرح کی حجت تمام کردی ہے۔ اس کے بعد اس رسالے کی سب سے عالمانہ بحث آتی ہے اور وہ قاری محمد طیب صاحب کی اس بات کا رد ہے جہاں قاری صاحب یزید کے فسق اور اس کی بداعمالیوں کی شہرت کو تواتر سے ثابت قرار دینے کی کوشش کرتے ہیں۔ اس موقع پر علامہ الاعظمی نے اتنا عمدہ مبحث قائم کیا ہے اور اتنی عالمانہ بحث کی ہے کہ حقیقت میں اس مقام کو اس رسالے کا سب سے بہترین مبحث قرار دیا جاسکتا ہے۔ یہ مبحث قاری محمد طیب صاحب کے ساتھ ساتھ ان تمام لوگوں کے تواتر کے اس دعویٰ کے تار بود اکھیڑ کر رکھ دیتا ہے جو صرف اس لئے فسق یزید کے قائل ہیں کہ امت کا جمہور اس نظرئیے کا قائل رہا ہے۔ آگے جاکر علامہ الاعظمی نے ’’لعن یزید کا حکم‘‘ کا عنوان قائم کرکے مختلف علماء کی تصریحات سے یہ بات ثابت کی ہے کہ اس امت کے جلیل القدر علماء یزید پر لعنت کے جواز کے قائل نہیں تھے اور اس بات کو اسلامی اصولوں کے خلاف سمجھتے رہے ہیں اور قاری طیب صاحب نے اپنی کتاب میں لعن یزید سے متعلق جو حوالہ جات دئیے ہیں تو ایسا کرتے ہوئے قاری طیب صاحب نے اپنے منصب سے بہت نیچے اتر کر لکھا ہے، اور علم و تحقیق کے علاوہ انصاف و دیانت کے بھی خلاف انہوں نے عجیب باتیں لکھی ہیں۔ اور پھر علامہ الاعظمی صاحب نے مختلف مثالیں دیکر قاری محمد طیب صاحب کی حوالہ جات کی قطع و برید کو قارئین کے سامنے رکھا ہے۔ زیر نقد کتاب میں قاری محمد طیب صاحب نے ایک حیرت انگیز اصول دیا تھا جس کو آج کل کے کافی حضرات بلا کسی سوچ و بچار کے دہراتے ہیں کہ ابو مخنف کی روایتوں کو رد کرنا ناصبیت ہے۔ علامہ الاعظمی قاری صاحب کے اس دعوی پر سخت شکوہ کنا ں ہیں اور مختلف حوالہ جات سے یہ ثابت کرتے ہیں کہ بڑے بڑے محدثین جیسے ابن کثیر و ذہبی نے بھی ابو مخنف کی بعض روایات کو رد کیا ہے تو کیا وہ ایسا کرنے سے ناصبی ہوگئے۔ اس کے آگے ہی دو مبحث ’’دندان شہید کربلا کے ساتھ گستاخی کس نے کی؟‘‘ اور ’’ سر مبارک شام لے جایا گیا یا نہیں‘‘ قائم کرکے پہلے کی نسبت یزید کی طرف کرنے کو غلط ثابت کرتے ہیں اور دوسرے کی بابت بدلائل ثابت کرتے ہیں کہ سیدنا حسینؓ کا سر شام نہیں لے جائیگا اور اس بابت بھی تاریخی حقائق مہیا کرنے میں قاری طیب صاحب نے سخت غلط بیانی سے کام لیا ہے۔ قاری صاحب نے زیر نقد کتاب میں یہ دعویٰ کیا تھاکہ یزید کے فسق پر صحابہؓ کا اتفاق تھا جس پر نقد کرتے ہوئے علامہ الاعظمی صاحب نے صاف لکھا کہ مہتمم صاحب کی پوری کتاب پڑھ جائیے، یزید کے فسق پر تمام صحابہؓ کے اتفاق کا ایک ثبوت بھی انہوں نے پیش نہیں کیا ہے اور پیش کر بھی کیسے سکتے تھے جبکہ دو کے علاوہ تمام کے تما م صحابہؓ نے یزید کی بیعت کرلی تھی اور عقلاً و نقلاً کسی طرح یہ درست نہیں ہے کہ دو کے سوا سب صحابہؓ ایک فاسق کی بیعت پر راضی ہوجائیں۔ بعینہٖ اسی طرح علامہ الاعظمی صاحب نے قاری محمد طیب صاحب کے اس دعویٰ کا ابطال بھی واضح کیا ہے جہاں انہوں نے دعویٰ کیا ہے کہ یزید کے فسق پر سلف کا اتفاق تھا۔تفاصیل قارئین کتاب میں دیکھ سکتے ہیں۔ اسی طرح یزید پر دعائے رحمت کا جواز سے متعلق دو صفحات بھی پڑھنے لائق ہیں۔کتاب کا آخری مبحث ’’غزوہ قسطنطنیہ کی بشارت اور یزید‘‘ کے عنوان سے ہے جو کہ صفحہ ۹۳ سے شروع ہوکر صفحہ ۱۰۷ تک چلتا ہے جس میں تفصیل سے علامہ الاعظمی قاری محمد طیب صاحب کے ہر اس اعتراض کا جواب دیتے ہیں جس کے تحت قاری طیب صاحب یزید کو اس بشارت سے خارج کرنے کی کوشش کرتے ہیں۔ چونکہ علامہ الاعظمی محدث بھی تھے اور فقیہہ بھی سو انہوں نے اپنی اس بحث کو محدثانہ اور فقیہانہ دونوں طرق سے سجایا ہے اور دلائل کے انبار لگا کر ثابت کردیا ہے کہ کسی طور سے یزید کو جنت کی اس بشارت سے خارج قرار نہیں دیا جاسکتا بلکہ اس بشارت کے تحت ہی تھا کہ یزید قتل حسینؓ میں شامل نہ ہوسکا اور نہ ہی اس سے فسق و فجور کا ارتکاب بن سکا کیونکہ اس بشارت کی برکت سے اللہ نے اس سے ان قبیح اعمال کی توفیق اٹھالی تھی۔ آخر میں ’’خلاصہ بحث ‘‘ کے عنوان سے علامہ الاعظمی پانچ نکات کی صورت میں اپنے اس رسالہ کا خلاصہ بیان فرماتے ہیں کہ (۱) سیدنا حسینؓ باغی نہیں تھے (۲) اس کا کوئی ثبوت نہیں ہے کہ یزید نے سیدنا حسینؓ کو قتل کیا یا اسکا حکم دیا (۳) یزید کافر و مرتد یا فاسق نہیں تھا (۴) یزید نہ تو ائمہ علم میں سے تھا نہ ائمہ تقویٰ میں سے تھا بلکہ وہ مسلمانوں کا ایک عالم خلیفہ تھا (۵) عقیدہ فسق یزید کا سنیت سے کوئی تعلق نہیں۔ المختصر علامہ حبیب الرحمٰن الاعظمی صاحب کا یہ رسالہ قاری محمد طیب صاحب جیسی جلیل القدر شخصیت کی کتاب پر نہ صرف ایک جامع نقد ہے بلکہ اپنے اسلوب تنقید میں ایک انتہائی سلجھی ہوئی تحریر بھی ہے جو کہ فسق یزید اور واقعہ کربلا سے متعلق ایک غیر جانبدار لیکن صائب تجزیہ فراہم کرتی نظر آتی ہے۔ قاری محمد طیب صاحب کا جو علمی مقام اہل دیوبند میں ہے، اس کے لئے بہتر تھا کہ انہیں کے مقام و مرتبہ کا کوئی شخص قاری صاحب کی کتاب ’’شہید کربلا اور یزید ‘‘ کے تسامحات کا جواب لکھے اور علامہ الاعظمی صاحب کے اس رسالے نے یہ حق کماحقہ ادا کردیا۔ واقعہ کربلا اور اس کے مباحث سے دلچسپی رکھنے والے تاریخ کے ہر طالبعلم کو اس کتاب کا مطالعہ لازمی کرنا چاہیئے۔ کتاب کے آخر میں علامہ محمود احمد عباسی کی کتاب ’’خلافت معاویہؓ و یزیدؒ‘‘ کے نقد میں لکھی گئی ایک اور کتاب پر بھی تبصرہ ہے جو کہ قاضی اطہر مبارکپوری کے قلم سے بنام ’’علی و حسین‘‘ کے نام سے معرض وجود میں آئی۔ علامہ الاعظمی کا اس کتاب پر تبصرہ بہت مختصر لیکن کافی سخت ہے کیونکہ بقول علامہ الاعظمی کہ جن بدعنوانیوں کی شکایات قاضی اطہر مبارکپوری نے اپنی اس کتاب میں علامہ عباسی کی جناب میں کی ہیں وہی ساری بدعنوانیاں ان کی اپنی کتاب ’’علی و حسین‘‘ میں بھی موجود ہیں یعنی عبارتوں کی قطع و برید، غلط ترجمے، سیاق و سباق سے کاٹ کر مفید مطلب ٹکڑوں کو نقل کرنا اور اپنے لئے مضر ٹکڑوں کو حذف کرنا وغیرہ جن کے سامنے آنے کے بعد قاضی صاحب کی پوری کتاب خود ان کے فیصلہ کی رو سے ناقابل اعتبار ہوجاتی ہیں جیسا کہ قاضی صاحب نے اپنی اسی کتاب میں عباسی صاحب کی کتاب کا رد کرتے ہوئے لکھا تھا کہ ’’جس شخص کی اس قدر خیانتیں اجاگر ہوچکی ہوں، اس کی ایک بات بھی ماننے کے قابل نہیں رہ سکتی، جبکہ ایک کتاب میں دو چار جگہ اس طرح کی خیانت سے پوری کتاب مجروح ہوجاتی ہے اور اس کی کوئی ایک سطر بھی قابل اعتماد نہیں رہتی‘‘ (علی و حسین صفحہ ۷) اور اس کے بعد علامہ الاعظمی نے قاضی اطہر مبارکپوری کے کئے ہوئے غلط تراجم، قطع و برید اور کتمان کو دلائل کے ساتھ مبرہن کیا ہے اور ثابت کیا ہے کہ عباسی صاحب کی کتاب کے رد میں خودقاضی صاحب اعتدال سے کوسوں دور جا پہنچے ۔ ذیل میں ہم قارئین کی دلچسپی کے لئے علامہ حبیب الرحمٰن الاعظمی صاحب کی اس کتاب کا ڈانلوڈ لنک مہیا کررہے ہیں، قارئین اس لنک سے کتاب ڈاونلوڈ کرسکتے ہیں: https://jmp.sh/JZEgfeP اس کے علاوہ جن لوگوں کو اس کتاب کی ہارڈ کاپی درکار ہو وہ حارث پبلی کیشنز کے پیج پر جاکر کتاب کا آرڈر دے سکتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158059369974903
مذہبی طبقہ کو اپنے اندر سے تقویٰ کا غرور نکال پھینکنا ہوگا وہ جو یہ سمجھے بیٹھے ہیں کہ عوام ان کے آگے سیہ کار ہیں یہ محض دھوکا ہےمذہبی طبقہ کو اپنے اندر سے تقویٰ کا غرور نکال پھینکنا ہوگا وہ جو یہ سمجھے بیٹھے ہیں کہ عوام ان کے آگے سیہ کار ہیں یہ محض دھوکا ہے

##############################
https://web.facebook.com/mohammad.f.haris/posts/10158064988984903
بہت شکریہ امجد نثار صاحب کہ آپ کے طفیل ایک نہایت گرانقدر کتاب پا سکا۔ اللہ آپکو اس کے لئے جزائے خیر نصیب فرمائے۔ خاص کر اس محنت و کاوش کے لئے جو اس تحفے کو مجھ حقیر تک بھیجنے میں آپکو درپیش آئی۔ ایک ایسی کتاب جس کے لکھنے کی پاداش مولف مرحوم کو تازندگی مصیبت قید و بند اٹھانی پڑی اور آخر کار پابندی سلاسل کی اسی حالت میں آپ نے اپنے مالک حقیقی کو جان آفرین سپرد کردی۔ اس دنیا میں بہت کم لوگ ہوتے ہیں جو اپنے مقاصد کی حقانیت میں اس قدر پامرد ثابت ہوتے ہیں کہ اسی پر جان دیدینے کو ترجیح دیتے ہیں اور یقینا مولف مرحوم ان میں سے ایک تھے۔ اللہ ہمارے پیارے اور محترم بھائی امجد نثار حفظہ اللہ کو جزائے خیر سے نوازے کہ انہوں نے نہایت خلوص سے یہ تحفہ بھیجا۔ بندہ ان کی محبتوں اور نوازشوں کا سدا ممنون ہے۔ ذیل کے لنک سے اس کتاب کا پی ڈی ایف ڈاؤنلوڈ کیا جاسکتا ہے: https://jmp.sh/OpzTMNC

##############################
https://web.facebook.com/mohammad.f.haris/posts/10158063068899903
حیا کا فقدان ===== سوچنے کی بات یہ ہے کہ سیدہ ہند رضی اللہ عنہا بنت عتبہ سے فتح مکہ کے موقع پر جب نبی صلی اللہ علیہ وسلم  یہ کہہ کر بیعت لیتے ہیں کہ بیعت کرو کہ زنا نہ کروگی تو سیدہ ہند رضی اللہ عنہا  نہایت حیرت زدہ ہو کر استفسار کرتی ہیں کہ بھلا آزاد عورتیں بھی زنا کرتی ہیں؟؟؟ گویا جاھلیت عرب کے آزاد خاندان کی باوقار عورت کے نزدیک بھی زنا کرنا یا مردوں کی شہوت کا سامان بننا سخت معیوب اور آزادی کے منافی عمل تھا۔ افسوس کہ آج کی عورت آزادی کے نام پر لچر پن کا مظاہرہ کرتی مرد کی شہوت کا سامان بنتی نظر آتی ہے۔ جہاں کبھی تو اسکو مردوں کے شانہ بشانہ چلنے کا دھوکا دیکر سیلز گرل بنا کر مردوں کی آنکھوں کو ٹھنڈک فراہم کی جاتی ہے تو کبھی  ریسپشن پر بٹھا کر آنے جانے والوں کو آہیں بھرنے کا موقع فراہم کیا جاتا ہے اور سب سے لائق افسوس تو وہ خواتین ہیں جو ماڈلنگ اور فلموں کی دنیا کی چکا چوند سے متاثر ہوکر خود میں اور ڈرائنگ روم میں رکھے کسی شو پیس میں کوئی فرق نہیں چھوڑتیں سوائے اس کے کہ شو پیس کا سوچ کر کوئی مشت زنی نہیں کرتا جبکہ ان خواتین کی اکثر تصاویر صرف اسی کام آتی ہیں اور یہ حیا باختہ عورتیں اس پر بھی خوش و خرم ہیں کہ ماں بہن اور بیٹی کے مقام و مرتبہ والے احترام کے بجائے ایک بازارو عورت والی "عزت" انکو ملتی ہے۔ کوئی عورت مجبوری میں سیلز گرل بنتی ہے یا شوق میں، مجبوری میں ریسپشن کی جاب کرتی ہے یا صرف گھر سے باہر وقت گزارنے کو ہمیں سر دست اس سے بحث نہیں،  کم از کم جو خواتین ماڈلنگ اور ایکٹنگ کرنے گھر سے باہر نکلتی ہیں ان میں سے 99 فیصد خواتین محض شہرت اور صنف مخالف کی نظروں میں خود کے لئے ستائشی جذبات دیکھنے کو اس شعبہ سے وابستہ ہوتی ہیں۔ اگر آج کوئی صاحب علم ان آزاد خیال خواتین کو لونڈیوں سے تشبیہ دیتا ہے تو وہ بالکل غلط کرتا ہے کیونکہ زمانہ قدیم میں کوئی عورت یا تو لونڈی پیدا ہوتی تھی یا زبردستی لونڈی بنا لی جاتی تھی، لونڈی ہونے میں اسکی مرضی و منشا کا کوئی ہاتھ نہ ہوتا تھا جبکہ آج کے دور کی یہ آزاد خیال خواتین اپنی مرضی  سے یہ حیا باختہ کار اختیار کرتی ہیں جو انکا مرتبہ لونڈیوں سے ایک درجہ مزید نیچے گرادیتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158064988984903
بہت شکریہ امجد نثار صاحب کہ آپ کے طفیل ایک نہایت گرانقدر کتاب پا سکا۔ اللہ آپکو اس کے لئے جزائے خیر نصیب فرمائے۔ خاص کر اس محنت و کاوش کے لئے جو اس تحفے کو مجھ حقیر تک بھیجنے میں آپکو درپیش آئی۔ ایک ایسی کتاب جس کے لکھنے کی پاداش مولف مرحوم کو تازندگی مصیبت قید و بند اٹھانی پڑی اور آخر کار پابندی سلاسل کی اسی حالت میں آپ نے اپنے مالک حقیقی کو جان آفرین سپرد کردی۔ اس دنیا میں بہت کم لوگ ہوتے ہیں جو اپنے مقاصد کی حقانیت میں اس قدر پامرد ثابت ہوتے ہیں کہ اسی پر جان دیدینے کو ترجیح دیتے ہیں اور یقینا مولف مرحوم ان میں سے ایک تھے۔ اللہ ہمارے پیارے اور محترم بھائی امجد نثار حفظہ اللہ کو جزائے خیر سے نوازے کہ انہوں نے نہایت خلوص سے یہ تحفہ بھیجا۔ بندہ ان کی محبتوں اور نوازشوں کا سدا ممنون ہے۔ ذیل کے لنک سے اس کتاب کا پی ڈی ایف ڈاؤنلوڈ کیا جاسکتا ہے: https://jmp.sh/OpzTMNC

##############################
https://web.facebook.com/mohammad.f.haris/posts/10158063068899903
حیا کا فقدان ===== سوچنے کی بات یہ ہے کہ سیدہ ہند رضی اللہ عنہا بنت عتبہ سے فتح مکہ کے موقع پر جب نبی صلی اللہ علیہ وسلم  یہ کہہ کر بیعت لیتے ہیں کہ بیعت کرو کہ زنا نہ کروگی تو سیدہ ہند رضی اللہ عنہا  نہایت حیرت زدہ ہو کر استفسار کرتی ہیں کہ بھلا آزاد عورتیں بھی زنا کرتی ہیں؟؟؟ گویا جاھلیت عرب کے آزاد خاندان کی باوقار عورت کے نزدیک بھی زنا کرنا یا مردوں کی شہوت کا سامان بننا سخت معیوب اور آزادی کے منافی عمل تھا۔ افسوس کہ آج کی عورت آزادی کے نام پر لچر پن کا مظاہرہ کرتی مرد کی شہوت کا سامان بنتی نظر آتی ہے۔ جہاں کبھی تو اسکو مردوں کے شانہ بشانہ چلنے کا دھوکا دیکر سیلز گرل بنا کر مردوں کی آنکھوں کو ٹھنڈک فراہم کی جاتی ہے تو کبھی  ریسپشن پر بٹھا کر آنے جانے والوں کو آہیں بھرنے کا موقع فراہم کیا جاتا ہے اور سب سے لائق افسوس تو وہ خواتین ہیں جو ماڈلنگ اور فلموں کی دنیا کی چکا چوند سے متاثر ہوکر خود میں اور ڈرائنگ روم میں رکھے کسی شو پیس میں کوئی فرق نہیں چھوڑتیں سوائے اس کے کہ شو پیس کا سوچ کر کوئی مشت زنی نہیں کرتا جبکہ ان خواتین کی اکثر تصاویر صرف اسی کام آتی ہیں اور یہ حیا باختہ عورتیں اس پر بھی خوش و خرم ہیں کہ ماں بہن اور بیٹی کے مقام و مرتبہ والے احترام کے بجائے ایک بازارو عورت والی "عزت" انکو ملتی ہے۔ کوئی عورت مجبوری میں سیلز گرل بنتی ہے یا شوق میں، مجبوری میں ریسپشن کی جاب کرتی ہے یا صرف گھر سے باہر وقت گزارنے کو ہمیں سر دست اس سے بحث نہیں،  کم از کم جو خواتین ماڈلنگ اور ایکٹنگ کرنے گھر سے باہر نکلتی ہیں ان میں سے 99 فیصد خواتین محض شہرت اور صنف مخالف کی نظروں میں خود کے لئے ستائشی جذبات دیکھنے کو اس شعبہ سے وابستہ ہوتی ہیں۔ اگر آج کوئی صاحب علم ان آزاد خیال خواتین کو لونڈیوں سے تشبیہ دیتا ہے تو وہ بالکل غلط کرتا ہے کیونکہ زمانہ قدیم میں کوئی عورت یا تو لونڈی پیدا ہوتی تھی یا زبردستی لونڈی بنا لی جاتی تھی، لونڈی ہونے میں اسکی مرضی و منشا کا کوئی ہاتھ نہ ہوتا تھا جبکہ آج کے دور کی یہ آزاد خیال خواتین اپنی مرضی  سے یہ حیا باختہ کار اختیار کرتی ہیں جو انکا مرتبہ لونڈیوں سے ایک درجہ مزید نیچے گرادیتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158065289679903
بچوں  کے مطالعے کا نصاب ========= دوست نے سوال کیا کہ  بچوں کے مطالعے کے نصاب سے متعلق رہنمائی کیجئے۔ دیکھئے اس سلسلے میں سب سے بہتر رہنمائی تو کوئی  دیندار ماہرِ تعلیم ہی کرسکتا ہے کیونکہ یہ اس کی فیلڈ ہے۔ تاہم  میں اپنے ذاتی تجربے سے جو بہتر سمجھتا ہوں وہ یہاں قارئین کے آگے رکھ دیتا ہوں۔  اپنے بچوں کو شروع سے کتب بینی کی عادت ڈالئے۔ کوشش کیجئے کہ ان کو مختصر کہانیاں پڑھنے کو دیجئے۔ نابالغ و کم عمر بچے عموماً رنگ برنگی  تصویروں والی کتابوں  کی طرف زیادہ مائل ہوتے ہیں تو مناسب ہوگا کہ ان کو ایسی  کہانی کی کتابیں خرید کر دیجئے جس میں سبق آموز کہانیاں مع تصاویر ہوں۔ مجھے یاد ہے جب میں چھوٹا ہوتا  تھا  تو والدہ ہمارے لئے فیروز سنز کی رنگیں تصاویر والی کہانیوں کی کتابیں لاتی تھیں، ایک کتاب میں صرف  ایک کہانی ہوتی تھی جو کہ تصاویر سمیت محض بیس سے پچیس صفحات پر مشتمل ہوتی تھی۔ یہ تقریباً چھبیس سے تیس کتابوں  کا ایک پورا سیٹ ہوتا تھا۔ والدہ ہر ماہ ایک کہانی کی کتاب ہم کو لاکر دیتی تھیں۔ مجھے اچھے سے یاد ہے کہ میں نے  کس قدر جستجو سے ان تیس کتابوں کے سیٹ کو مکمل کیا تھا۔ اب تو شاید ان کے نام بھی یاد نہیں، اِس وقت صرف ایک نام ذہن میں آرہا ہے "گُل بکاؤلی کا پھول"۔ فیروز سنز کی طرف سے شائع ہونے والی  یہ کہانیاں بہت عمدہ اور سبق آموز ہوتی تھیں جو نہایت غیر محسوس طریقے سے کئی اچھی باتیں ذہن نشین کروادیتی تھیں۔ سو آپ بھی کوشش کیجئے کہ ایسے کسی پبلشر کی کہانی کی کتب ڈھونڈئیے جس میں مع  رنگین تصاویر  دلچسپ و سبق آموز کہانیاں ہوں تاکہ نہایت کم عمری سے ہی آپ کے بچوں کو  نہ صرف کتب بینی کا شوق پیدا ہوجائے بلکہ ان کی تربیت بھی ہوتی رہے۔ اسی طرح ہمارے زمانے میں  بچوں کے ۵ رسالے کافی مشہور تھے جو باقاعدگی سے ہر ماہ ہمارے گھر آتے تھے۔   ان میں تعلیم و تربیت، آنکھ مچولی، نونہال، بچوں کی دنیا اور بچوں کا باغ شامل تھے۔  اس وقت یہ سارے  ہی رسالے نہایت اعلیٰ معیار اور سبق آموز مواد پر مشتمل ہوتے تھے۔ معلوم نہیں کہ یہ رسالے اب بھی شائع ہوتے ہیں یا نہیں۔ تاہم اگر اب بھی یہ شائع ہوتے ہیں اور آپ کے خیال میں انکا معیار بھی  کسی قدر بہتر اور آپ کے بچے کی اچھی تربیت میں معاون ثابت ہوسکتا ہے تو  بالضرور  ماہانہ بنیادوں پر ان رسالوں کو  لگوائیں بلکہ ہوسکے تو خود بچے کو ساتھ لے جاکر اسکو دکان سے یہ رسالہ جات دلوائیے۔ بعینہٖ ایسے ہی اپنے بچوں کو اسلامی واقعات سے بھی دلچسپی دلوائیے۔  فضلی سنز  اردو بازار کراچی میں  میں نے ایسی کئی کتب دیکھی ہیں جو بچوں کو اسلامی تاریخ سے متعلق واقعات انہیں کی زبان میں بتاتی ہیں۔ کوشش کرکے اپنے اپنے شہروں کے مکتبات سے ایسی کتب  خرید کر بچوں کو پڑھنے کو دیجئے۔ یاد رکھئے کتب بینی کا شوق اور اسلام سے محبت و انسیت یہ دونوں چیزیں اگر بچپن سے بچوں کے ذہنوں میں بٹھادی جائیں تو زندگی بھر یہ ان میں کسی نہ کسی حد تک موجود رہتی ہیں۔ سو تھوڑا سا وقت لگائیے اور بچوں کو کتابوں کی دنیا سے متعارف کروائیے۔ آج کل  تقریباً ہر بچے کو اس کے والدین نے یا تو  ٹیبلٹ دے رکھا ہوتا ہے یا پھر اپنے اسمارٹ فون پر یوٹیوب لگا  دیا ہوتا ہے۔ یہ ایک ایسی چیز ہے جس سے شاید ہی آج کوئی گھر محفوظ رہا ہو۔ اس کی کئی وجوہات ہیں۔ جن میں سب سے نمایاں وجہ یہ ہے کہ زمانے کی رفتار  اور مشینی زندگی کے سبب  والدین کی برداشت کسی حد تک ختم ہوگئی ہے، وہ جلد بچوں کی ضدوں یا ان کی حرکات سے الجھنے لگتے ہیں سو اپنے آپ کو بچوں میں ہمہ وقت مشغول رکھنے کے بجائے وہ کوشش کرتے ہیں کہ بچوں کو کسی ایسی چیز میں لگادیا جائے جس میں اشتغال کے سبب وہ والدین کو زیادہ پریشان نہ کرسکیں۔  ہمارے بچپن کے زمانے میں اس کا حل بچوں کو باہر کھیلنے بھیج دینا ہوتا تھا یا پھر  اڑوس پڑوس میں لازمی کوئی گھر ایسا ہوتا تھا جو بچپن سے آپ کے بچے کو اپنے ہاں لے جاتے تھے اور اس سے خاص انسیت رکھتے تھے۔ لیکن اب ماحول کی خرابی اور عدم اعتمادی کے سبب یہ  چیزیں ہمارے معاشرے میں بالکل مفقود ہوچکی ہیں اور بچے کے لئے واحد محفوظ پناہ گاہ اسکا گھر تصور کیا  جاتا ہے، سو اسی  سبب والدین اپنی جان چھڑانے کو بچوں کو ٹیبلٹ یا اسمارٹ فون دے دیتے ہیں تاکہ وہ ان پر کارٹون وغیرہ دیکھ کر  والدین کو زیادہ تنگ نہ کریں ۔ چونکہ اس چیز سے بچنا تقریباً نا ممکن ہوگیا ہے تو مناسب ہے کہ اس ضمن میں بچوں کو ایسے پروگرام لگا کر دئیے جائیں جن  سے  ان کی تربیت بھی ہو۔ اردو زبان میں ایسے پرو گرامز کی ابھی کسی حد تک کمی ہے، جب کہ مغرب کے لوگوں نے اپنے کلچر کو پروموٹ کرنے کو ایسے بہت سے پروگرام بنا رکھے ہیں۔ البتہ چند ایک اردو پروگرام جو اس بابت  مفید معلوم ہوتے ہیں ان میں سے ترکی کارٹون "میں جان" جو کہ  اردو زبان میں ڈب ہوکر دکھایا جاتا ہے کافی بہتر ہے۔ اسی طرح سے  ایک کارٹون سیزن  "قائد سے باتیں" بھی بچوں کی تربیت کے ذیل میں کافی اچھی سیریز ہے۔ "میں جان" اور "قائد سے باتیں" دونوں کا  ٹیکنیکل معیار بھی کافی بہتر ہے جس سے بچوں کا دل پروگرام دیکھنے میں لگا رہتا ہے۔  اس کے علاوہ ایک دینی کارٹون بنام  "اردو اسلامک کارٹون فار کڈز(Urdu Islamic Cartoon for Kids)" بھی کافی اچھی سیریز ہے جس میں بچوں کو کارٹون  کی صورت میں انبیاء کی کہانیاں سنائی جاتی ہیں۔  اس سیریز میں انبیاء کے علاوہ باقی تمام کردار دکھائے جاتے ہیں۔ سو اگر آپ کو بچوں کو ٹیبلٹ پر کارٹون دکھانا ہی ہے تو مناسب ہے کہ مغربی  کلچر کے تحت تیار کردہ پروگرامز کے بجائے ان کو اسلامی اصلاحی  اردو کارٹون دکھائیے۔ بازار میں آپ کو کئی ایسی کتب بھی مل جائینگی جس میں کارٹون کی شکل میں بچوں کو  انبیاء کے قصے بتائے گئے ہیں۔ آپ اپنی مرضی سے کسی بھی  اچھے بک اسٹور سے یہ کتب  دیکھ کر اوراپنی مکمل تسلی کرکے خرید لیں اور ان کو بچوں کے مطالعے میں لائیے۔ کوشش کیجئے کہ ایسی کتابیں ایک بار ہی میں خرید کر بچوں کا نہ دیدیں بلکہ ان کو  ہر ۱۵ سے بیس دن یا ماہ بعد اگلی کتاب لاکر دیں تاکہ بچوں کو اگلی کتاب کا انتظار رہے۔ یہ چیز ان کی دلچسپی کو برقرار رکھے گی۔ اس کے علاوہ وقت نکال کر بچوں کے ساتھ بیٹھ کر یہ کہانیاں کبھی خود بھی پڑھیں، ان کے ساتھ ان کے کارٹون دیکھئے اور ان پر تبصرہ کیجئے، بچے اس بات  سے کافی خوش ہوتے ہیں۔  المختصر ایسی کئی تجاویز ہوسکتی ہیں جو بچوں کی تربیت کے ضمن میں اختیار کی جاسکتی ہیں فی الحال طوالت سے بچنے کی خاطر ان پر ہی اکتفا کرتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158068793799903
قصہ تلک الغرانیق العُلٰی کی حقیقت ======= ہمارے چند  مفسرین و محدثین نے  اپنی کتابوں میں ایک ایسی روایت بیان کردی ہے جس کو لیکر مستشرقین نے بہت شور مچایا کہ وحی کے محفوظ ہونے کا نظریہ خود مسلمانوں کے ہاں مُسّلَم نہیں ہے۔ قصہ بیان کیا جاتا ہےکہ نبی ﷺ کے دل میں یہ تمنا پیدا ہوئی کہ کاش قرآن میں  کوئی ایسی آیت نازل ہوجائے جس سے اسلام کے خلاف  کفار قریش کی  نفرت میں کسی قدر کمی آجائے اور وہ قرآن سننے پر آمادہ ہوجائیں۔ یا کم از کم ان کے دین کے خلاف ایسی سخت تنقید نہ ہو جو انہیں بھڑکا دینے والی ہو۔یہ تمنا آپﷺ کے دل میں تھی کہ ایک روز قریش کی ایک بڑی مجلس میں بیٹھے ہوئے آپﷺ پر سورۃ النجم نازل ہوئی اور آپﷺ نے اسے پڑھنا شروع کیا جب آپﷺ افرایتم اللات و العزیٰ و منٰوۃ الثالثۃ الاخریٰ پر پہنچے تو یکایک آپﷺ کی زبان سے یہ الفاظ ادا ہوئے تلک الغرانیق العلیٰ و ان شفاعتھن لترتجی( یہ بلند مرتبہ دیویاں ہیں، ان کی شفاعت ضرور متوقع ہے)۔ اس کے بعد  جب  اختتامِ سورۃ پر آپﷺ نے سجدہ کیا تو مشرک اور مسلمان سب سجدے میں گرگئے۔ کفارِ قریش نے کہا کہ اب ہمارا محمدﷺ سے کیا اختلاف باقی رہ گیا، ہم بھی تو یہی کہتے  ہیں کہ خالق و رازق اللہ ہی ہے، البتہ ہمارے معبود اس کے حضور میں ہمارے شفیع ہیں۔ شام کو جبرئیلؑ آئے اور انہوں نے کہا یہ آپﷺ نے کیا کیا، یہ دونوں فقرے تو میں نہیں لایا تھا۔ اس پر آپﷺ سخت مغموم ہوئے اور اللہ  نے سورۃ بنی اسرائیل کی آیت ۷۳ تا ۷۵ نازل فرمائی کہ  "اور بے شک وہ قریب تھے کہ تجھے اس چیز سے بہکا دیں جو ہم نے تجھ پر بذریعہ وحی بھیجی ہے تاکہ تو اس کے سوا ہم پر بہتان باندھنے لگے اور پھر تجھے اپنا دوست بنا لیں۔ اور اگرہم تجھے ثابت قدم نہ رکھتے تو کچھ تھوڑا سا ان کی طرف جھکنے کے قریب تھا ۔ اس وقت ہم تجھے زندگی میں اور موت کے بعد دہرا عذاب چکھاتے پھر تو اپنے واسطے ہمارے مقابلے میں کوئی مددگار نہ پاتا " یہ چیز برابر آپﷺ کو غمگین رکھتی یہاں تک کہ سورۃ الحج کی آیت ۵۲ نازل ہوئی  جس میں نبی ﷺ کو تسلی دی گئی  کہ تم سے پہلے بھی انبیاء کے ساتھ ایسا ہوتا رہا  ہے کہ جب کسی نبی نے کوئی تمنا کی تو  شیطان  اس کی تمنا میں خلل انداز ہوگیا۔ اس طرح جو  کچھ بھی شیطان خلل اندازیاں کرتا ہے  اللہ ان کو مٹادیتا ہے اور اپنی آیات کو پختہ کردیتا ہے۔ یہ قصہ ابن جریر طبری ، الواحدی اور زمخشری نے اپنی تفاسیر میں، ابن سعد نے طبقات میں، موسیٰ بن عقبہ نے مغازی میں، ابن اسحٰق نے سیرت میں جبکہ  ابن ابی حاتم، ابن المنذر، بزار، ابن مردویہ اور طبرانی نے اپنے احادیث کے مجموعوں میں نقل کیا ہے۔  یہ روایت جن طرق سے مروی ہے ان میں سارے طرق تابعین پر جاکر منتہی ہوجاتے ہیں سوائے ایک طرق کے جو کہ سیدنا عبداللہ بن عباسؓ سے مروی ہے۔  اس سلسلے میں تمام طرق کا  تقابل کرنے سے  یہ مترشح ہوتا ہے کہ کسی روایت میں یہ مذکور ہے کہ  بتوں کی تعریف پر مبنی کلمات دورانِ وحی شیطان نے آپ ﷺ پر القا کردئیے تھے اور آپ ﷺ  انکو جبرئیلؑ کا کلام سمجھ کر پڑھ گئے تو بعض میں منقول ہے کہ آپﷺ سے اپنی خواہش کے زیرِ اثر سہواً ان کلمات کا صدور ہوگیا اور بعض میں مذکور ہے کہ دورانِ وحی آپﷺ کو اونگھ آگئی اور اسی حالت میں یہ کلمات آپﷺ کے منہ سے ادا ہوگئے اور کسی  روایت میں مذکور ہے کہ  شیطان نے آپﷺ کی آواز میں آواز  ملا کر یہ الفاظ  ادا کئے جس کو آپﷺ کے الفاظ سمجھ لیا گیا۔ الغرض جتنے رواۃ اتنی باتیں کے مصداق  سب نے ان کلمات کی الگ الگ وجوہات نقل کی ہیں۔ پھر اس پر طُرّہ یہ ہوا کہ بعض اہل علم جن میں  طبری، ابو بکرجصاص رازی،  جار اللہ زمخشری اور علامہ ابن حجر عسقلانی شامل ہیں انہوں نے اس روایت کی صحت پر نہ صرف حد درجہ اصرار کیا بلکہ اس کو ثابت کرنے کے لئے دلائل کا اہتمام بھی کیا۔  ابن حجر عسقلانی نے تو اس روایت کی صحت کے لئے اسی دلیل کا انتخاب کیا جس کو عموماً وہ ضعیف روایت کی اصحیت ثابت کرنے کے لئے کرتے ہیں کہ  "اس روایت کے طرق کی کثرت اس بات پر دلالت کرتی ہے کہ اس کی کوئی اصل ضرور ہے۔"  گویا اگر جھوٹ کثرت سے بولا جاتے اور کئی اشخاص جھوٹ بولیں تو لازمی اس جھوٹ کے پیچھے کوئی نا کوئی سچائی ضرور ہوگی۔ فیا للعجب۔جبکہ اس جملے سے قبل خود علامہ  ابن حجر عسقلانی اعتراف  کرتے ہیں کہ  "سعید بن جبیر کے طرق کے سوا باقی جتنے طرق سے یہ روایت آئی ہے وہ یا تو ضعیف ہیں یا منقطع۔"  جبکہ حقیقت یہ ہے کہ یہ روایت سرے  سے بے بنیاد اور اپنی سند و متن دونوں لحاظ سے سخت ضعیف ہے۔ ماضی قریب کے علماء میں سے  شیخ ناصر الدین البانی نے شیخ  غزالی کی فقہ السیرۃ کے حاشیے میں،  سید مودودی نے سیرت سرورِ عالمﷺ جلد دوم میں اور ڈاکٹر سید  سعید احسن عابدی حفظہ اللہ نے  موضوع و منکر روایات جلد اول میں  اس سلسلے میں مفصل کلام کرکے اس کا ضعف واضح کیا ہے۔ اس سلسلے میں سید مودودی نے تو تحقیق کا حق ادا کردیا ہے۔ ہم نے اپنے اس مضمون میں سید مودودی کی تحقیق کے مندرجات سے کافی کچھ  استفادہ بھی کیا ہے۔ اسی طرح ڈاکٹر سید سعید احسن عابدی صاحب نے بھی اپنی کتاب میں اس روایت پر درایت کی رو سے کافی مفصل اور مدلل کلام کیا ہے اور بتایا ہے کہ درایتاً بھی یہ روایت قابلِ قبول نہیں۔ جب کہ متقدمین اور ماضی  بعید کے علماء میں سے بیشتر نے اس روایت کے تمام طرق کو غیر ثابت اور بعض نے موضوع تک بتایا ہے۔ متقدمین میں   ابن خزیمہ ، امام قرطبی  اور امام بیہقی نے اس  روایت کو  جھوٹ قرار دیا ہے جبکہ  قاضی ابو بکر ابن العربی مالکی، امام رازی، ابن کثیر، علامہ بدرالدین عینی، قاضی عیاض، علامہ شوکانی اور علامہ آلوسی وغیرہ نے اس روایت کو غیر ثابت و ضعیف  بتایا ہے۔  ہم اپنی طرف سے  اس روایت سے متعلق کوئی کلام کرنے کے بجائے  مناسب سمجھتے ہیں کہ علامہ ابن کثیر اور قاضی عیاض نے اس سلسلے میں جو کچھ فرمایا  ہے وہ ہدیۂ قارئین کردیں۔حافظ ابن کثیر اپنی تفسیر کی جلد سوم صفحہ  ۲۳۹ میں فرماتے ہیں: "بہت سے مفسرین نے 'الغرانیق' کا قصہ بیان کیا  ہے اور جن سندوں سے بیان کیا ہے وہ سب مرسل ہیں اور ان میں سے کوئی  ایک بھی صحیح اور قابل اعتماد طریقے سے رسول اللہﷺ تک نہیں پہنچتی۔" اسی طرح قاضی عیاض نے الشفاء  کی دوسری جلد میں اس قصے پر نہایت مفصل کلام کرکے اس  کا موضوع ہونا ثابت کیا ہے۔ آپ لکھتے ہیں: "اس قصہ کے بے بنیاد ہونے کی پہلی دلیل یہ ہے کہ اس کو صحیح احادیث روایت کرنے والے ائمہ میں سے کسی نے بھی روایت نہیں کیا ہے اور نہ تو کسی ثقہ راوی نے ہی علتوں سے پاک اور متصل سند سے اس کو نقل کیا ہے اور یہ قصہ اپنے ناقلین کے ضعیف ہونے کے ساتھ ساتھ، اپنی روایتوں میں اضطراب۔۔اختلاف۔۔ سند میں انقطاع اور الفاظ میں اختلاف کے عیوب  بھی لئے ہوئے ہے، دراصل  اس کہانی کو نقل کرنے میں انہی مفسرین اور مؤرخین نے دلچسپی لی ہے، جو ہر انوکھی  اور عجیب و غریب چیز  کے دلدادہ ہوتے ہیں اور کتابوں  سے ہر رطب و یابس اور صحیح اور غلط کو آنکھیں بند کرکے نقل کرلیتے ہیں۔" (صفحہ ۷۵۰) شکر کہ آخری سطریں قاضی عیاض کا تبصرہ ہیں، اگر یہی تبصرہ ہم کردیتے تو گستاخِ مفسر و مورخ کا طعن پڑجانا تھا۔ خیر ہم اصل مدعے کی طرف واپس آتے ہیں۔ سو یہ ثابت ہونے کے بعد کہ یہ روایت غیر ثابت ہے ہوسکتا ہے کہ قارئین کے ذہن میں یہ سوال پیدا ہو کہ اگر یہ قصہ اس قدر ہی بے بنیاد تھا تو پھر کیا وجہ ہوئی کہ اتنے بڑے بڑے اور جلیل القدر ائمہ نے اسکی صحت پر اصرار کیا یہاں تک کہ علامہ ابن حجر عسقلانی کو یہ کہنا پڑگیا کہ "لازمی اس قصہ کی کوئی نہ کوئی اصل ہوگی"۔  سو ہم مناسب سمجھتے ہیں کہ وہ غلط فہمی بھی ذکر کردیں جس کے سبب اس واقعہ  کی صحت پر اصرار کرنے والے علماء کو غلطی لگی۔  دراصل   بخاری، مسلم، ابو داؤد، نسائی اور مسند احمد   میں سیدنا عبداللہ بن مسعودؓ سے ایک صحیح روایت میں مذکور ہے کہ  ایک دن رسول اللہﷺ  حرم پاک میں سورۃ النجم کی تلاوت فرمارہے تھے، سورۃ کے اختتام پر جب آپﷺ نے سجدہ کیا تو  حرم  کے تمام حاضرین جن میں مسلم و کفار   یہاں تک کہ جنات وغیرہ  بھی  شامل تھے، سب بے اختیار سجدے میں گر گئے۔ یہ ہے وہ اصل روایت جس کو اندیشۂ عجم نے بڑھا کر مذکورہ فسانہ بنادیا۔    ہوسکتا ہے کہ مابعد میں قریش اپنے اس فعل پر پشیمان ہوئے ہوں اور انہوں نے اپنی خفت کو مٹانے کو یہ عذر تراش لیا ہو کہ  محمدﷺ بن عبداللہ نے اپنے  رب  کے ساتھ ساتھ ہمارے  معبودوں کی تعریف بھی کی تھی سو  اسی سبب ہم بھی  سجدے میں گر گئے تھے اور اسکے بعد دروغ گو رواۃ نے ان تمام  باتوں کا سہارا لیکر یہ  مذموم روایت گھڑ لی جس کو  روایت پرستی کے زیرِ اثر ہمارے بعض ائمہ بھی نقل  در نقل  روایت کرگئے اور یوں مستشرقین کو اسلام پر بالعموم اور ذات رسالتِ مآب ﷺ پر بالخصوص  طعن کرنے کا موقع میسر آگیا ۔ آخر میں ہم قارئین کو مشورہ دینگے کہ اس سلسلے میں سید مودودی  کی کتاب "سیرتِ سرورِ عالمﷺ جلد دوم" صفحہ ۵۷۱ سے  ۵۷۸  تک مطالعہ لازمی کریں۔ سید نے اس بابت کافی مفصل ، مدلل اور معقول کلام کیا ہے۔ اس کے علاوہ ڈاکٹر سید سعید احسن عابدی حفظہ اللہ کی کتاب "موضوع و منکر روایات جلد اول  "صفحہ ۳۱۵ تا ۳۲۲ کی طرف مراجعت بھی مفید رہے گی۔ تحریر: محمد فھد حارث

##############################
https://web.facebook.com/mohammad.f.haris/posts/10158069492479903
میں سیاسی آدمی نہیں لیکن عمران خان کی تقریر متاثر کن اور دلیر رہی، باقی نیتوں کا حال اللہ بہتر جانتا ہےمیں سیاسی آدمی نہیں لیکن عمران خان کی تقریر متاثر کن اور دلیر رہی، باقی نیتوں کا حال اللہ بہتر جانتا ہے

##############################
https://web.facebook.com/mohammad.f.haris/posts/10158071750359903
امید کی کرن ==== میرے ہاں یہاں امارات میں میری بیٹی کو جو قاری صاحب پڑھانے آتے ہیں، ان کا تعلق  آزاد کشمیر ضلع کوٹلی سے ہے۔ قاری صاحب اس  دفعہ تقریباً  ڈھائی سال بعد جولائی سے ستمبر تک پاکستان چھٹیوں پر گئے تھے۔  تین ماہ پاکستان میں واپس گزار کر آئے تو ان سے  ان کے علاقے کے حالات دریافت کئے۔ جہاں  بارڈر پر ہندوستانی افواج کی جارحیت جیسی افسوسناک خبریں سننے کو ملیں وہی انہوں نے ایک خوش آئند بات بھی بتائی جس سے دل کو کافی راحت محسوس ہوئی ۔   میں نے ان سے پوچھا کہ نئی حکومت آپ کے علاقے میں کچھ "تبدیلی" لیکر آئی  یا نہیں تو  پہلی دفعہ کہیں سے ایجابی جواب سننے کو ملا۔ انہوں نے بتایا کہ آزاد کشمیر ضلع کوٹلی میں سرکاری اداروں کی حالت کافی بہتر ہوگئی ہے۔  قاری صاحب بتاتے ہیں کہ وہ اپنے  گھر کے ایک فرد کو علاج کی غرض سے سرکاری اسپتال  جی ایچ کیو، ضلع کوٹلی لیکر  گئے تو وہاں عملے  کی مستعدی اور اسپتال کی  بہتر حالت دیکھ کر کافی متاثر ہوئے۔ ان کا کہنا ہے کہ پہلے اس  سرکاری اسپتال میں نہ ڈاکٹرز آپ کو کچھ خاص پوچھتے تھے اور نہ ہی ادویات ملتی تھیں، جبکہ اس دفعہ جب میں وہاں اپنے عزیز کی عیادت کی غرض سے گیا تو یہ دیکھ کر نہایت خوشگوار احساس ہوا کہ ڈاکٹرز نے بالکل پرائیوٹ اسپتالوں والا پروٹوکول دیا اور ساتھ ہی بعد از علاج ڈاکٹر کے اسسٹنٹ نے کہا کہ آپ  ڈسپنسری سے  بے فکر ہوکر ساری ادویات لے لیجئے۔ خیر قاری موصوف  نہایت خوشی  کے ساتھ  یہ واقعہ سنارہے تھے۔ یقین جانئے پچھلے ایک سال میں شاید پاکستان  کے حالات کو لیکر پہلی  دفعہ کوئی اچھی خبر سننے کو ملی ہوگی ورنہ  جب سے "تبدیلی والی سرکار" آئی ہے، پاکستان سے متعلق کسی  مثبت خبر کی  "کوئی خبر" نہیں ملی۔ ہمیشہ ایسا ہی لگا کہ بس یہ حکومت بھی پچھلی حکومتوں جیسی ہی ہے۔ معلوم نہیں پاکستان کو کس کی نظر کھاگئی۔ اچھا بھلا ملک تباہی و بربادی کے دہانے تک پہنچ گیا۔ جس ملک کی جامعات کا یہ  حال ہوا کرتا تھا کہ ۷۰ اور ۸۰ کی دہائی تک وہاں مختلف ممالک سے طلباء پڑھنے آتے تھے، آج اس ملک کی کسی جامعہ کا نام دنیا کی ٹاپ ٹین یونیورسٹیز میں بھی نہیں آتا۔ ایسے میں اگر کوئی  ایک معمولی سی بھی  مثبت خبر سناتا ہے تو دل باغ و بہار ہوجاتا ہے ورنہ ہم کراچی والے تو ویسے ہی کچرے  کے ڈھیر میں دبے تبدیلی کا مزا پچھلے چھ ماہ سے چکھ رہے ہیں۔ نوٹ: یہ ایک نہایت غیر سیاسی پوسٹ ہے اور صاحبِ پوسٹ  ادنیٰ درجہ میں بھی  نہ کسی سیاسی جماعت سے وابستگی رکھتا ہے اور نہ ہمدردی۔ تحریر: محمد فھد حارث

##############################
https://web.facebook.com/mohammad.f.haris/posts/10158070691494903
مجھے اب یقین ہونے لگا ہے کہ مسئلہ اس ملک کے لیڈران سے زیادہ قوم کا ہے، یہ ملک اس ہجوم نما قوم کے سبب آج ذلیل و خوار ہےمجھے اب یقین ہونے لگا ہے کہ مسئلہ اس ملک کے لیڈران سے زیادہ قوم کا ہے، یہ ملک اس ہجوم نما قوم کے سبب آج ذلیل و خوار ہے

##############################
https://web.facebook.com/mohammad.f.haris/posts/10158074687039903
جدیدیت (Modernism) کیا ہے؟ ====== بعض لوگ جس میں ہمارا  متجددین اور مستغربین کا طبقہ طبقہ پیش پیش ہے، جدیدیت کو نادانستگی میں ہی سہی لیکن مغربیت سے جوڑ بیٹھتا ہے۔ ان کے تحت الشعور میں یہ خیال پنہاں ہے کہ امتِ مسلمہ کو اس وقت جس جدیدیت کی ضرورت ہے وہ مغربیت کی پیروی میں ہے۔ گویا اگر آ پ کو جدیدیت کے حصول کو ممکن بنا کر دنیا میں اپنا نام و کام متعارف کروانا ہے تو پھر لازم ہے کہ آپ ان تمام اطوار کو اپنائیں جو کہ  جدیدیت کے "بانیوں "یعنی مغربی ممالک میں بدرجہ اتم موجود ہیں۔ جبکہ درحقیقت اصل بات یہ ہےکہ ہمارے بیچارے ان مستغربین و مجددین کو آج تک جدیدیت کی تعریف ہی سمجھ میں نہ آئی اور اس تعریف کے سمجھ میں نہ آنے کی وجہ جدیدیت کی تاریخ سے نابلد ہونا ہے۔ دراصل ان کے نزدیک جدیدیت  مذہب اور روایت پرستی  سے متنفر وہ باغیانہ تحریک ہے جس کی بنیاد سولہویں سترہویں صدی میں یورپ میں رکھی گئی جس کے زیرِ اثر یورپ نے مسیحت  اور کلیسا کی  "فرسودہ رسومات و تعلیمات" سے چھٹکارا پاکر تحقیق کی دنیا میں قدم رکھ کر دنیا کو ترقی کے ایک نئے بامِ عروج پر پہنچایا۔  ایسا کرتے ہوئے محض رد عمل کی نفسیات میں مبتلا ہو کر مغرب نے نہ صرف ہر اس نظرئیے کوہدفِ تنقید بنایا جس کی تعلیم مذہب دیتا آیا تھا بلکہ ضد میں آکر  ۱۸۰ زاویہ عکسی نظریات کو اپنا کر ان کی ترویج و تنفیذ شروع کردی۔ مذہب نے کہا کہ شراب، سود  حرام، پردہ  لازم، کافر  اور مذہب کے پیروکار الگ الگ رویوں کے مستحق ہیں وغیرہ  تو مغربی جدیدیت نے شراب و سود کو حلال، پردے کو دقیانوسیت اور محض انسانیت کی بنیادوں پر انسانوں کو پرکھنے کی  روایات کی داغ بیل ڈالی۔ جدیدیت کی اس  مذہب تحریک نے مغرب میں جس نظام  زندگی کو فروغ  دیا وہ سرمایاداری  کہلایا جس میں اصل الوہیت و حاکمیت انسانوں کے ہاتھ میں دے کر باقی کمزور انسانوں کو ان کا محکوم بنانے پر زور دیا  گیا۔ انقلابِ فرانس کے بعد اس نظام نے اپنی جڑیں نہایت گہرائی سے مغربی ممالک میں گہری کرنی شروع کردیں یہاں تک کہ  آج یہ استحصالی نظام پورے مغربی معاشرے کی معیشیت  کی ریڑھ کی ہڈی بن چکا ہے۔    جبکہ اسلام کی رو سے جدیدیت کو نئی شے نہیں جو کہ پچھلے تین سو سالوں میں یورپ نے دریافت کی ہو، جدیدیت تو اس دنیا میں اس وقت سے موجود رہی ہے کہ جب سے نسلِ انسانی کا نمو یہاں شروع ہوا ہے۔ جدیدیت  کی اگر ایجابی تعریف کی جائے تو یہ وہ  طرز ہوگا جس کی جستجو اور اختیار کرنے پر انسان اپنے گزرے زمانے سے بہتر حالت میں اپنے آنے والے زمانے میں داخل ہو۔ ایک زمانہ تھا کہ مسلمان اس جدیدیت کے بانی مبانی مانے جاتے تھے۔ جس زمانے میں  یورپ میں پانی کی کثرت ہونے کے باوجود وہاں کے لوگ  مہینوں نہ نہاتے تھے، اس زمانے میں عرب میں رہنے والا ایک بدو بھی پانی کی شدید قلت کے باوجود دن میں پانچ دفعہ وضو  کیا کرتا تھا۔ جس زمانے میں  یورپ میں عمارات کے نام پر صرف بادشاہوں کے قلعے تعمیر کئے جاتے تھے اورعام یورپی شہری لکڑی کے گیلے گھروں میں رہنے  پر ہی صبر و شکر ادا ا کرتے تھے، اس وقت دمشق و بغداد کے عوام کے گھروں جیسے  پختہ اور کثیر المنزلہ عمارات دنیا میں اور کہی نہ ہوتی تھیں۔ جس زمانے میں  یورپ میں صرف بہتر سے بہتر  شراب بنانے کی ترکیبوں کی دریافت  کو کارنامہ  سمجھا جاتا تھا، اس وقت  مسلمان  محض  ریاضی و جغرافیہ کی بنیادوں پر زمین کی پیمائش کرچکے تھے۔ اور یہ سب کرتے ہوئے مسلمان خود اپنے تمدن، اپنی تہذیب کی بنیاد ڈال رہے تھے، جس میں کسی  اور کے تہذیب و تمدن اور رہن سہن کا شائبہ تک نہ تھا اور نہ ہی کسی اور کے فلسفے سے متاثر ہونا شامل تھا۔ یہاں تک کہ اس زمانے میں جب کچھ لوگوں نے یونانی فلسفے سے متاثر ہوکر اسلام کے نظریات و عقائد میں الحاد کو پنپانے کی کوشش کی تو علمائے وقت کے تعاون سے حکومتِ  وقت نے ان حضرات کی سخت گوشمالی کی اور ان کو سخت سزائیں دیں۔ گویا اپنے عروج کے زمانے میں جب مسلمانوں کو جدیدیت کا سرکردہ سمجھا جاتا تھا اور جس وقت وہ اس دنیا کو جدیدیت کی ایک نئی راہ پر لیکر جارہے تھے جس کا ہر تار بود توحید اور قرآنی تعلیمات سے جا جڑتا تھا اس وقت بھی  انہوں نے کسی غیر کے نظریات چاہے وہ ماضی میں گزری ترقی یافتہ و متمدن اقوام ہی کیوں نہ ہو، کسی صورت قبول نہ کئے۔ موجودہ دور میں  مسلمانوں کے لئے جدیدیت کا اصل منشاء واپس اسی طرز کی طرف لوٹنے کا نام ہے جس کی پیروی کرکے ہمارے اسلاف نے  دنیا میں رفعت حاصل کی تھی۔ جدیدیت آپ سے  مغرب کا طرز معاشرت اپنانے کا مطالبہ کسی صورت نہیں کرتی بلکہ اس کا اصل مدعا اس بات کا متقاضی ہے کہ آپ تحقیق کے نئے دروازے واں کرکے بہتر  سہولیاتِ زندگی اور خدمتِ انسانیت کی طرف عازمِ سفر ہوں۔ آپ اپنے تمدن، اپنی معاشرت کی حفاظت کرتے ہوئے  زیادہ سے زیادہ عصری علوم کی دنیا میں آگے بڑھیں اور تحقیق کے میدان کے شہسوار بنیں۔  تاکہ مغربی اقوام کی طرح آپ کے ہاتھ میں بھی ترقی کی کلید آئے اور آپ  دنیا کے اس اسٹیج پر اپنا کردار بہتر طور سے ادا کرسکیں۔ اور یاد رکھئے یہ سب اسی وقت ممکن ہے  جب آپ خیر القرون اور اس کے بعد کے مسلمانوں کی طرح عصری علوم کی ہر جدوجہد کو قرآنی تعلیم کے سر چشمہ سے جوڑنے کی کوشش کرینگے جہاں امام دمیری کی زولوجی پر لکھی کتاب کتاب الحیوان بھی قرآنی آیات اور احادیث کے استنباط سے معمور ہوتی ہے ، جہاں قاضی ابو یوسف کی کتاب الخراج اور امام ابو عبید قاسم بن سلّام کی کتاب الاموال مسلمانوں کے بین الاقوامی  اور مالیاتی معاملات پر کلام کرتے ہوئے پورا نظام قرآن و حدیث سے مستنبط کرتی ہیں۔ یہ ہے اصل جدیدیت جہاں مسلمان قرآن و حدیث کی اتباع کرتے ہوئے عصری علوم میں کمال پیدا کرکے دنیا کو ایک نئی جہت ایک نئی ٹیکنالوجی سے متعارف کروائیں اور ان کے لئے ان کا طرزِ معاشرت بلند بنائیں۔ چہ جائیکہ  مغربی کی نقالی میں جدیدیت کے نام پر  ایک مذہب بیزار معاشرے کو  پروان چڑھا کر فحاشی اور فسق و  فجور کو ترقی دیں۔ جدیدیت کے نام پر جتنے متجددین   مغربیت کی تبلیغ کرتے نظر آتے ہیں، میرا ان سے صرف ایک سوال ہے کہ جس وقت مسلمان جدیدیت کی معراج پر فائز تھے، اس وقت ان کے کسی صرف ایک ایسے معروف سائنسدان کا نام بتادیجئے  جو قرآن و حدیث سے کچھ درک نہ رکھتا ہو۔  مامون جیسے معتزلی حکمران کے دربار کے سائنسدان بھی جابجا قرآن و حدیث سے استشہاد کرتے نظر آتے ہیں۔ یہاں تک کہ متعزلہ جو کہ یونانی فلسفے سے لڑتے لڑتے خود اس سے کسی حد تک متاثر ہوکر ایک دوسری افراط پر جا گرے تھے وہ بھی قرآنی آیات سے ایسے ایسے نکتے عصری علوم پر برآمد کرتے نظر آتے ہیں کہ عقل ان کی عبقریت کی داد دئیے بغیر رہ نہیں پاتی۔ سو متجددین  سے تہہ دل سے گزارش کرتے ہیں کہ جدیدیت کو مغربی اقوام کی مادر پدر آزاد سوسائٹی کے طرزِ معاشرت سے نتھی کرنے کے بجائے اس کے اصل مفہوم و مطالب پر غور کریں۔ اگر مغربی اقوام کی پیروی آپ کو اسی قدر متاثر کرتی ہے کہ آپ اسکاپرچار کئے بنا نہیں رہ سکتے تو ان کے طرزِ معاشرت کی پیروی کے بجائے ان کی تحقیقات کی پیروی اور ا  ن میں درک حاصل کرنے کی تلقین کیجئے۔ کافر قوم تو  ننگا ہوکر بھی ناچے گی تو قرآنی وعدے کے مطابق اللہ ان کو دنیا میں ترقی نصیب کریگا اور آخرت میں عذاب لیکن مسلمان قوم اگر ان کے سے فسق و فجور کا اہتمام کرے گی تو دنیا میں بھی ذلیل و خوار ہوگی اور آخرت میں بھی۔ تحریر: محمد فھد حارث

##############################
https://web.facebook.com/mohammad.f.haris/posts/10158077783674903
کیا جان بوجھ کر صلوٰۃچھوڑنے والے پر اس کی قضا واجب ہے؟ ============= دوست نے سوال کیا کہ  بعض اہل علم یہ فتویٰ دیتے ہیں کہ جان بوجھ کر صلوٰۃ چھوڑنے والے پر اس کی قضاء واجب نہیں بلکہ وہ صرف کثرت سے توبہ و استغفار کرے،کیا یہ درست بات ہے؟ دیکھئے اس سلسلے میں فقہاء کے درمیان اختلاف ہے اور اس اختلاف کی وجہ یہ ہے کہ اس   مخصوص مبحث سے متعلق نبی ﷺ کی کوئی  واضح حدیث مروی نہیں اور جہاں تک رہی آثارِ صحابہ کی بات تو  صحابہؓ صلوٰۃ کے لئے ایسے دیوانہ وار بے قرار رہتے تھے کہ ان سے اس کا تصور ہی محال ہے کہ وہ جان بوجھ کر صلوٰۃ ترک کریں۔ سو  اس سلسلے میں واضح نصوص کی عدم دستیابی کے سبب فقہاء اس بابت مختلف الخیال ہیں۔ جمہور اس  کے قائل ہیں کہ ایسے افراد پر  عمداً ترک کرنے والی صلوٰۃ کی قضاء واجب ہوگی۔  ڈاکٹر وہبہ زحیلی  نے  اپنی کتاب الفقہ الاسلامیہ و ادلتہ میں اس متعلق کافی تفصیل سے کلام کیا ہے اور جمہور کا مسلک اس کے واجب ہونے کا ہی نقل کیا ہے۔ علامہ ناصر الدین البانی بھی جان بوجھ کر چھوڑی گئی نماز کی قضاء کے واجب ہونے کے قائل ہیں۔  علامہ شوکانی  السيل الجرار المتدفق على حدائق الأزهار میں تصریح کرتے ہیں کہ  عمداً تارکِ نماز پر وجوبِ قضاء کے لئے کوئی دلیل موجود نہیں البتہ  فرمان نبویﷺ کہ دین  اللہ احق ان یقضی یعنی اللہ کا قرض ادائیگی کا زیادہ مستحق ہے اس بات کا تقاضہ کرتاہے کہ صلوٰۃ بھی انسان پر اللہ کا حق ہے اس لئے وہ زیادہ حقدار ہے کہ اسے ادا کیا جائے۔ صحیح بخاری کی  اسی حدیث کا حوالہ دیتے ہوئے ڈاکٹر وہبہ زحیلی نے بھی الفقہ الاسلامیہ و ادلتہ میں اس موقف کو راجح قرار دیا ہے کہ جان بوجھ کر ترک کی گئی صلوٰۃ کی بھی قضاء واجب ہونی چاہیئے۔ اس کے علاوہ ڈاکٹر وہبہ زحیلی اس بحث میں  بخاری و مسلم کی اس حدیث سے بھی استشہاد کرتے ہیں جس میں منقول ہے کہ آپﷺ نے فرمایا کہ  تم میں سے جب کوئی بھول جائے یا سو جائے تو اسے جب یاد آئے تو وہ صلوٰۃ ادا کرلے۔ تاہم علامہ  ابن حزم ظاہری اور علامہ ابن تیمیہ جان بوجھ کر چھوڑے جانے والی صلوٰۃ کی قضاء ادا کرنے کے قائل نہیں ہیں۔ اپنے استدلال میں وہ اسی حدیث سے استشہاد کرتے ہیں جس کی جانب ڈاکٹر وہبہ زحیلی نے اشارہ کیا ہے کہ بھول جانے یا سوجانے کی صورت میں یاد آجانے پر صلوٰۃ ادا کی جائے گی۔ ان کا کہنا ہے کہ رسول اللہﷺ نے حدیث میں شرط کا لفظ من نسی استعمال کیا ہے اور شرط کے لئے یہ قاعدہ مُسلَم ہے کہ شرط کی نفی مشروط کی نفی کو مستلزم ہے یعنی  صرف بھول کر یا سو کر چھوٹ جانے والی صلوٰۃ کی قضاء ادا کی جائے گی، جان بوجھ کر چھوڑی جانے والی صلوٰۃ کی کوئی قضاء نہیں ہوگی۔ یہی بات الروضۃ الندیۃ میں صدیق حسن خان قنوجی سے بھی منقول ہے۔ اس موقف کے حامی علماء وہ روایات بھی نقل کرتے ہیں جن میں مذکور ہے کہ صلوٰۃ مومن و کافر کے درمیان فرق کرنے والی چیز ہے اور نبی ﷺ نے فرمایا کہ مجھے لوگوں سے اس وقت تک قتال کرنے کا حکم دیا گیا ہے جب تک کہ  وہ کلمہ نہ پڑھ لیں اور صلوٰۃ نہ ادا کرنے لگیں۔ سو ان روایات کی روشنی میں ان علماء کا ماننا ہے کہ عمداً صلوٰۃ چھوڑنے والا دائرۂ اسلام سے خارج ہوجاتا ہے اور ایسے شخص پر توبہ و استغفار اور نئے سرے سے اسلام میں شمولیت لازمی ہے، سو ایسے شخص پر صلوٰۃ کی قضاء واجب نہ ہوگی۔ اسی ضمن میں علامہ ابن حزم المحلیٰ جلد دوم صفحہ ۲۳۵ میں تصریح کرتے ہیں کہ  جو شخص عمداً  صلوٰۃ چھوڑے رکھے حتیٰ کہ اس کا وقت ختم ہوجائے تو وہ کبھی بھی اس کی قضاء نہیں دے سکتا البتہ اسے چاہیئے کہ نیک کام کرے اور کثرت سے نوافل ادا کرے تاکہ قیامت کے دن اسکا ترازو وزنی ہوسکے اور ساتھ  ہی اسے توبہ و استغفار کرنا چاہیئے ۔ المختصر اس سلسلے میں نبی ﷺ سے کسی واضح اور قولی و عملی نص نہ ہونے سبب فقہاء میں اختلاف در آیا ہے، اسی لئے ہم نے دونوں طرح کے دلائل سامنے رکھ دئیے ہیں۔  اب جس کو جو موقف مناسب لگے وہ اس پرعمل کرسکتا ہے۔ عمداً چھوڑی گئی صلوٰۃ کی قضاء ادا کرنے والے اصحاب حدیث دین اللہ احق ان یقضی کو مدنظر رکھتے ہوئے  متروکہ صلوٰۃ کی  قضاء ادا کرتے ہیں تاکہ  اپنے گناہوں پر پشیمان ہوکر رضائے الہیٰ حاصل کرسکیں جبکہ  اس سلسلے میں عدم وجوب کے قائل حضرات دین اللہ احق من یقضی والی حدیث کو عام مانتے ہیں  جبکہ ان کے نزدیک عمداً ترک کی گئی صلوٰۃ کا معاملہ خاص ہے اور عبادات میں خاص عمل کے لئے خاص دلیل ہونا ضروری ہے  سو   اس سلسلے میں کسی واضح دلیل کی عدم دستیابی کے سبب وہ عدم قضاء کے موقف کو راجح مانتے ہیں۔ واللہ اعلم۔ تحریر: محمد فھد حارث

##############################
https://web.facebook.com/mohammad.f.haris/posts/10158079484934903
ایک بہترین ہدیہ ==== صد ممنون و مشکور ہوں ریحان عمر صاحب کا کہ انہوں نے اپنی تازہ ترین ترجمہ کی ہوئی  کتاب "بیدارئ عرب ۔ عرب قومی تحریک کی داستان" للمؤلف جارج اینٹونیس اس احقر کو بطور تحفہ پاکستان سے متحدہ عرب امارات ارسال کی۔ کتاب ملنے کی خوشی الگ ہی ہوتی ہے اور خاص کر جبکہ وہ آپ کے پسندیدہ موضوع یعنی تاریخ سے متعلق ہو۔ کتاب کے  مقدمہ یا ترجمہ کی بابت فی الحال کچھ عرض کرنا قبل از وقت ہوگا کہ کتاب آج ہی چند گھنٹے قبل ہاتھ میں آئی ہے۔ ان شاءاللہ اس کا بالاستیعاب مطالعہ کرنے کے بعد قارئین کے استفادے اور ریحان عمر صاحب کے شکرئیے کے طور پر اس پر مفصل تبصرہ کرنے کا ارادہ ہے۔ بس مالک توفیق دے۔ سردست اتنا عرض ہے کہ یہ کتاب ڈاکٹر نگار سجاد ظہیر صاحبہ کے ادارے قرطاس کی پیشکش ہے سو طباعتی معیار تو لازمی شاندار ہونا ہی تھا۔ ریحان عمر صاحب نے اس کتاب کا اردو ترجمہ  اور ڈاکٹر نگار نے اس کو قرطاس سے شائع کرکے یقیناً اردو تاریخی ادب میں ایک گرانقدر باب کا اضافہ کیا ہے۔ اللہ تعالیٰ تاریخ کی اس خدمت کے صلے میں ان دونوں احباب کو بہترین جزا سے نوازے۔  ممنون و مشکور: محمد فھد حارث

##############################
https://web.facebook.com/mohammad.f.haris/posts/10158083785349903
یزید بن معاویہ کے حالاتِ وفات ============= کل ایک صاحب نے فیس بک پر سوال کیا کہ امیر یزید بن معاویہؒ کی وفات کیسے ہوئی؟ اس سوال کے جواب میں شائد ہی کسی صاحب نے سنجیدہ بات کی ہو۔  اکثریت نے اس سوال کا مذاق اڑایا  کہ "خس کم جہاں پاک"، اس بابت سوال کرنا ہی کیا، تو بعض نے اپنی تاریخ دانی کے ایسے گھوڑے دوڑائے کہ طبری، ابن کثیر، ابن اثیر و ابن خلدون بھی ان کے سامنے پیچ محض نظر آنے لگے۔ یزید دشمنی میں جو  بھی ان کی وفات سے متعلق جو ہفوات نقل کرسکتا تھا اس نے کی۔ کسی نے ان کو کسی کافر شہزادی کے ہاتھوں ہلاک کروادیا تو کسی نے بیت الخلاء میں ملک الموت کو ان کی روح قبض کرنے بھیج دیا۔ الغرض کسی بھی صاحب نے کوشش نہ کی کہ  کتبِ تاریخ کا مطالعہ کرکے اس بابت درست حقائق جان لئے جائیں۔ سو ہم نے مناسب خیال کیا کہ اس بات  کتبِ تاریخ سے  جو کچھ ہم نے اخذ کیا ہے وہ سامنے رکھ دیا جائے۔  امیر یزید بن معاویہؒ کی وفات کی بابت  ابن جریر طبری، علامہ ابن کثیر، ابن سعد، ابن خلدون وغیرہ کسی نے کوئی تصریح نہیں کی کہ ان کا انتقال کس طرح اور کس مرض میں ہوا۔ تاہم یہ سب حضرات اس متعلق متفق الخیال ہیں کہ ان کا انتقال ربیع الاول ۶۴ ہجری بمقام  حوارین  جبکہ بعض نے اس کو حوران لکھا ہے،میں ہوا جو کہ دمشق سے کچھ فاصلے پر ایک پُر فضا مقام ہے(طبری  جلد ۴ صفحہ ۲۹۰، البدایہ و النہایہ  جلد ۸ صفحہ ۲۸۷، ابن خلدون  جلد ۳ صفحہ ۴۱۶)۔ ابن کثیر نے وفات کی تاریخ ۱۴ ربیع الاول ۶۴ ہجری قرار دی ہے اور یہی بات اصح بھی ہے اوراسی  پر بیشتر تذکرہ نویسوں کا اتفاق ہے۔  قرینِ قیاس یہی ہے کہ امیر یزید کا انتقال عارضۂ نقرس کے سبب ہوا جیسا کہ البلاذری اور مؤلف کتاب المحبر نے تصریح کی ہے کہ  جب امیر یزید کو  اہل مدینہ کی بغاوت کی خبر ملی تو اس وقت آپ دردِ نقرس کی  شدت کی وجہ سے طشت میں پاشوبہ کررہے تھے۔ آپ کا یہ مرض شدت اختیار کرتا گیا اور جسم میں تیزابیت میں اضافہ کی وجہ سے محاصرہ مکہ کے دوران آپ کا انتقال ہوگیا۔  آپ کے فرزند جناب معاویہ بن یزید بن معاویہؒ   نے مقام ِ حوارین میں ہی آپ کی صلوٰۃ المیت ادا کی جبکہ آپ کے جسدِ خاکی کو دمشق لاکر سیدنا معاویہؓ کے پہلو میں دفن کیا گیا۔  علامہ البلاذری روایت لائے ہیں کہ  دفن یزید بدمشق فی مقبرۃ باب الصغیر، و مات بحوارین، فحمل علی ایدی الرجال الیھا و فیھا دفن ابوہ معاویہؓ (انساب الاشراف جلد ۴ صفحہ ۶۰) یعنی یزید کو دمشق کے قبرستان "باب الصغیر" میں دفن کیا گیا جہاں  ان کے والد معاویہؓ کو بھی  دفن کیا گیا تھا۔ ان کی  وفات حوارین میں ہوئی تھی چنانچہ لوگوں نے کندھوں پر جنازہ کو قبرستان پہنچایا۔ امیر یزید کی ولادت سے متعلق علامہ ابن کثیر نے دو روایتیں ذکر کی ہیں  پہلی ۲۲ ہجری بعہد خلافتِ فاروقی کی ہے جبکہ دوسری ۲۵ ہجری بعہد خلافتِ عثمانی بیان کی جاتی ہے لیکن آگے جاکر امیر یزید کے حالاتِ زندگی میں ۲۵، ۲۶ اور ۲۷ ہجری کا ذکر بھی سن ولادت کے طور پر  کرتے ہیں (البدایہ و النہایہ جلد ۸ صفحہ ۲۸۸)۔ اس حساب سے وفات کے وقت امیریزید کی عمر ۳۷سے ۴۲ سال بنتی ہے۔ ابن خلدون لکھتے ہیں کہ زہری نے بوقتِ وفات امیریزید کی عمر ۳۹ سال بیان کی ہے (ابن خلدون جلد ۴ صفحہ ۲۹۰)۔ آپ کی وفات پر مشہور شاعر ابو بکر بن حنظلہ نے مرثیہ کہا جس کا پہلا شعر یہ تھا : یایھا المیت بحوارینا ۔ اصبحت خیر الناس اجمعینا اے حوارین میں وفات پانے والے تو تمام انسانوں سے بہتر قرار پایا۔ آپ کی مدت خلافت تقریباً تین برس اور ۸ ماہ تھی۔  جبکہ ابن خلدون نے تین برس چھ ماہ اور تین برس آٹھ ماہ مدتِ حکومت لکھی ہے۔ یہی بات ابن کثیر نے بھی البدایہ و النہایہ میں نقل کی ہے۔ تاہم تین برس آٹھ ماہ والا قول ہی اصح ہے کیونکہ ۶۰ ہجری رجب سے ۶۴ ہجری ربیع الاول تین سال اور آٹھ ماہ ہی بنتے ہیں۔ ابن کثیر البدایہ و النہایہ جلد ۸ صفحہ ۲۹۹ میں لکھتے ہیں کہ عبدالرحمٰن بن ابی مدعور نے بیان کیا کہ مجھے بعض اہل علم نے بتایا ہے کہ یزید بن معاویہؒ نے آخری بات یہ کی کہ اے اللہ اُس بات پر میرا مواخذہ نہ کرنا جسے میں نے پسند نہیں کیا اور نہ اس کا ارادہ کیا اور میرے اور عبیداللہ بن زیاد کے بارے میں فیصلہ فرما اور امیر یزید کی انگوٹھی کا نقش آمنت باللہ العظیم تھا۔  آگے جاکر ابن کثیر ابن عساکر کے حوالے سے لکھتے ہیں کہ ابن عساکر بیان کرتے ہیں کہ ابو الفضل محمد بن الفضل بن المظفر العبدی نے جو بحرین کے قاضی تھے اپنے خط میں اپنے الفاظ میں مجھے لکھا کہ میں نے یزید بن معاویہؒ کو خواب میں دیکھا تو میں نے اس سے پوچھا  کہ کیا آپ نے سیدنا حسینؓ کو قتل کیا ہے؟ انہوں نے کہا کہ نہیں۔ میں نے ان سے پوچھا کہ کیا اللہ نے آپ کو بخش دیا ہے؟ انہوں نے کہا ہاں اور مجھے جنت میں داخل کیا ہے۔ ہم نے ابن کثیر  و ابن عساکر کے حوالے سے یہ بات نقل کردی ورنہ خوابوں سے نہ ہی کوئی جنتی ثابت ہوسکتا ہے اور نہ ہی دوزخی۔ تاہم امیر یزید بن معاویہؒ سے متعلق زبانِ رسالت کی پیشن گوئی ان کے جنتی ہونے پر قطعی  حیثیت رکھتی ہے۔ نشرمکرر: محمد فھد حارث

##############################
https://web.facebook.com/mohammad.f.haris/posts/10158080745724903
کیا امام شعبیؒ نے حجاج بن یوسف کوطاغوت پر ایمان رکھنے والا اور منکرِ خدا قرار دیا تھا؟ ====================== امام  عامر بن شراحیل الشعبیؒ ان چند جلیل القدر علماء میں سے ہیں جنہوں نے امیر عبدالملک بن مروانؒ کے خلاف بغاوت میں ابن الاشعث کا ساتھ دیا اور حجاجؒ کی مخالفت کی ۔ یہی وجہ ہے کہ امیر حجاج بن یوسفؒ کی بابت  جو چند مذمتی بیانات نقل کئے جاتے ہیں  ان  میں سب سے مشہور امام عامر بن شراحیل الشعبی ؒ کا قول ہے جس کو  علامہ ابن کثیرؒ نقل کرتے ہیں: ابن عساکرؒ نے شعبیؒ کے حوالے سے روایت کیا ہے کہ وہ کہتے تھے کہ حجاجؒ جبت و طاغوت پر ایمان رکھتا ہے اور اللہ کا منکر ہے۔ (البدایہ و النہایہ جلد ۹ صفحہ ۱۲۵) ہمارا نہیں خیال کہ امام شعبی ؒجیسا عالم و فقیہ و محدث لاکھ اختلاف کے باوجود حجاجؒ کے خلاف ایسی لغو  بات کرسکتے ہیں۔ یہ بات تو خود امام شعبیؒ  کی عدالت کو ساقط کرنے کو کافی ہوسکتی ہے کہ وہ ایک کلمہ گو کو بلا دلیل منکرِ خدا قرار دے رہے ہیِں جبکہ سیدنا عبداللہ بن عمر ؓ اور اس وقت حیات صحابہ رضوان اللہ اجمعین حجاج کی اقتداء میں صلوات ادا کرتے رہے ہیں۔ طاغوت پر ایمان لانے والے اور اللہ کے ساتھ کفر کرنے والے کی اقتداء میں صحابہ کا صلوٰۃ ادا کرنا۔ فیا للعجب۔ صحابہ کا یہی ایک طرزِ عمل حجاج ؒکے کافر ہونا تو دور کی بات ان کے فاسق و فاجر ہونے کے اتہامات پر بھی سوال کھڑا کردیتا ہے۔ تاہم اگر اس قول کی نسبت امام شعبیؒ سے متعلق درست بھی ہے تو ہمارا خیال ہے کہ  ان کا یہ قول اس زمانے کا ہے جبکہ وہ ابن الاشعث کی بغاوت میں حجاجؒ کے خلاف نکلے تھے اور بہت ممکن ہے کہ  اس وقت کے سیاسی جذبات کی رو میں بہہ کر ابن الاشعث کے ورغلانے پر ان کے منہ سے ایسے الفاظ نکل گئے ہوں۔ البتہ بعد کے وقائع سے پتہ چلتا ہے کہ حجاجؒ کی بابت امام شعبیؒ نے اپنے ایسے ہر مذمتی قول سے رجوع کرلیا تھا اور وہ حجاجؒ کے حسن سلوک کے معترف ہوگئے تھے۔ علامہ ابن سعد ؒ لکھتے ہیں:  محمد بن سعد ؒکہتے ہیں کہ ہمارے اصحاب نے بیان کیا کہ  امام شعبی ؒ ان میں سے تھے جو قراء کی جماعت کے ساتھ حجاج کے خلاف نکلے  تھے اور دیر الجماجم کے معرکہ کے بعد عرصہ تک روپوش رہے۔اور انہوں نے یزید بن ابی مسلم کو خط لکھا کہ  تم حجاجؒ سے میری صلح کروادو۔ انہوں نے جواب میں لکھا کہ  واللہ مجھ میں اتنی ہمت نہیں ہے۔ میرا مشورہ ہے کہ آپ ان کے پا س خود چلے جائیں اور جب وہ  دربار عام کریں  تو دفعتاً ان کے سامنے کھڑے ہوکر اپنا عذر سامنے رکھ کر اپنی غلطیوں کا اعتراف کرلیں۔ میں اس بات کا وعدہ کرتا ہوں کہ آپ مجھے اپنی بات کا گواہ بنائیں گے تو میں اس بارے میں آپ کی گواہی اور صفائی بیان کردونگا۔ امام شعبیؒ نے اس مشورے پر عمل کیا اور ایک دن دفعتاً حجاجؒ کے سامنے آکھڑے ہوئے۔  انہوں نے آپ کو دیکھ کر کہا کہ اچھا آپ شعبیؒ ہیں، انہوں نے کہا  اللہ امیر کی اصلاح فرمائے ،جی میں ہی شعبی ہوں۔ پھر حجاجؒ نے ان کے سامنے اپنے انعامات و احسانات بیان کئے، آپ نے ہر ہر انعام و احسان کا اعتراف کیا۔ حجاجؒ نے کہا میں نے آپ کو جو مرتبہ و اعزاز بخشا اور کسی کو نہیں بخشا۔ (شعبیؒ نے) کہا بے شک ایسا ہی ہے، اللہ آپ کی اصلاح فرمائے  امیر۔ (حجاجؒ نے) کہا میں نے آپ کو بڑے بڑے عہدوں پر مامور کیا، آپ کو آگے سے آگے بڑھایا۔ (شعبیؒ نے) کہا بیشک صحیح کہا آپ نے ، اللہ آپ کی اصلاح فرمائے امیر۔ پھر حجاجؒ نے کیا کہ میں نے آپ کے وظیفے میں اضافہ کیا اور آپ کی مانند کسی اور کو یہ انعام و اکرام نہیں دیا، آپ کو اپنی قوم کا امام و سردار بنایا اور کسی اور یہ اعزاز نہ بخشا، آپ کو آپ کے قبیلے کا عریف بنایا اور میں نے سرکاری وفود میں ہمیشہ امیر المومنین ؒ کے پاس آپ کو بھیجا، (اسی طرح) ایک  مرتبہ رتبیل والئ سجستان کے پاس وفد بنا کر بھیجا جہاں آپ کو انعام و اکرام ملا۔ الغرض حجاجؒ اپنے احسانات گنواتے  جاتے اور امام شعبیؒ اقرار کرتے جاتے تھے۔ آخر میں حجاجؒ نے پوچھا کہ پھر آپ نے عدو الرحمٰن (یعنی عبدالرحمٰن) بن اشعث کا ساتھ کیوں دیا۔ اس پر امام شعبیؒ نے اپنی غلطی کا اعتراف کرکے ندامت کا اظہار کیا،  جس پر حجاجؒ نے آپ کی خطاؤں کو معاف کردیا۔ امام شعبیؒ نے فرمایا  کہ یہ خطائیں میرے لئے فتنہ تھیں، ہم نے  ابن الاشعث کے ساتھ نیک اور متقی لوگوں کو نہیں پایا، وہ چند شریر لوگ تھے جو آپ سے قوی نہ تھے۔ میں نے یہ سب باتیں یزید بن ابی مسلم کو لکھ دی تھیں۔ میں نے ان باتوں پر ندامت کا اظہار کرتے ہوئے لکھ دیا تھا کہ وہ میرے اور آپ کے درمیان صلح صفائی کروادیں، مگر انہوں نے اس کی ہمت و جراءت نہ کی۔ حجاجؒ نے کہا کہ آپ نے مجھے  براہ راست کیوں نہ لکھا۔ امام شعبیؒ نے فرمایا کہ کچھ ایسے عذر   اور شرمندگی تھی کہ میں آپ کو  خط نہ لکھ سکا۔ غرض یہ کہ (اس کے بعد) حجاجؒ اور امام شعبیؒ میں صلح و صفائی ہوگئی اور آپؒ امن و امان کے ساتھ لوٹ گئے۔" (طبقات ابن سعد، جلد ۸ تحت الترجمۃ عامر بن شراحیل الشعبی صفحہ ۳۶۸) اسی واقعہ کو علامہ ابن خلدون اپنی تاریخ میں بھی لائے ہیں۔ ابن خلدونؒ لکھتے ہیں کہ امام شعبیؒ امیر حجاجؒ کے دربار میں پیش ہوئے اور انہوں نے اپنی بغاوت کا اقرار کرتے ہوئے حجاجؒ سے کہا: فإن سطوت فبذنوبنا وإن عفوت فبحلمك والحجة لك علينا. فقال الحجاج: هذا والله أحب اليّ ممن يقول ما شهدت ولا فعلت و سيفه يقطر من دمائنا. ثم أمنه وانصرف (تاریخ ابن خلدون، الجز الثالث، فصل أخبار ابن الاشعث و مقتله، ص ۶۶) "اگر آپ ہمیں سزا دیتے ہیں تو ہماری خطا کی وجہ سے اور اگر آپ ہمیں معاف کردیتے ہیں تو اپنے حلم و کرم کی وجہ سے اور آپ حق بجانب ہیں"۔ حجاج نے کہا:"واللہ! یہ شخص مجھے اس سے زیادہ محبوب ہے جو کہتا ہے کہ میں اس معرکہ میں شامل نہ تھا اور نہ میں نے یہ فعل (یعنی خروج) کیا ہے، حالانکہ اس کی تلوار سے ہمارا خون ٹپکتا ہے"۔ اس کے بعد حجاجؒ نے ان کو امان دیدی اور وہ لوٹ آئے۔  علامہ ابن کثیرؒ اس کے بعد مزید لکھتے ہیں:   "شعبیؒ کہتے ہیں کہ  اس کے بعد میں وہاں سے نکل کر جانے لگا۔ تھوڑی دور ہی چلا کہ امیر حجاجؒ نے  کہا: شعبیؒ واپس آجائیں۔ میں اپنے دل میں ڈرا لیکن پھر مجھے امیر حجاجؒ کے امان دینے والے الفاظ یاد آگئے تو میں مطمئن ہوگیا  اور واپس پلٹ آیا۔ امیر حجاجؒ نے مجھ سے پوچھا: ہمارے بعد آپ نے لوگوں کو اپنے ساتھ کیسا پایا شعبیؓ؟  امام شعبیؒ کہتے ہیں کہ (حجاجؒ نے مجھ سے یہ سوال اس لئے پوچھا کہ ) خروج سے قبل میری امیر حجاجؒ کے ہاں کافی قدرو منزلت تھی۔ پس میں نے کہا: اللہ امیر کی  اصلاح فرمائے! آپ کے بعد میں  چین کی نیند نہ سو سکا اور (میرے لئے  ) نرم زمین پر  چلنا پہاڑوں پر چلنے سے زیادہ پُر مشقت ہوگیا اور گھر کا صحن بھی میرے لئے غیرمحفوظ ہو گیا اور خوف میرے دل میں گھرکر گیا  اور  پریشانیاں  میرے  اوپر عام  ہوگئیں ، پس میں اپنے نیکوکار بھائیوں  کی رفاقت سے محروم   ہوگیا اور امیر  (حجاج) کا نعم البدل نہیں پاسکا۔اس پر حجاجؒ نے امام شعبیؒ سے کہا کہ آپ تشریف لے جائے اور وہ چلے آئے۔" (البدایہ و النہایہ جلد ۹  صفحہ ۴۹-۵۰) کیا طبقات ابن سعد  ،تاریخ ابن خلدون  اور البدایہ و النہایہ سے پیش کیا گیا اوپر کا یہ پورا قصہ یہ ثابت نہیں کرتا کہ امام شعبیؒ نے اگر کوئی مذمتی  بات امیر حجاجؒ کے متعلق کہی بھی تھی تو بعد میں وہ اس سے نہ صرف  رجوع کرچکے تھے بلکہ اس بات کے قائل بھی ہوگئے تھے کہ امیر حجاجؒ سے بہتر کوئی امیر ان کومیّسر نہ ہوسکا اور  حجاجؒ کا ساتھ ان کے لئے مامون تھا جبکہ ابن الاشعث  اور اس کے ساتھی بُرے  اور شریر لوگوں میں سے  تھے۔ امام شعبیؒ جیسے   عالم کے منہ سے ادا کئے ہوئے یہ الفاظ امیر حجاجؒ کی شرافت و نجابت پر  شہادت کا  درجہ رکھتے ہیں۔ ساتھ ہی  اس بات سے یہ بھی  اظہر من الشمس ہوجاتا ہے کہ امیر حجاجؒ نے ابن الاشعث کی بغاوت میں امام شعبیؒ کا ساتھ دینے سے پہلے ان پر اعزاز و اکرام کی بارش کررکھی تھی، جس کا اقرار خود امام شعبیؒ نے کیا اور پھر کمالِ عفو درگزر کا مظاہرہ کرتے ہوئے حجاجؒ نے امام شعبیؒ کے علمی مرتبہ کا لحاظ کرتے ہوئے ان کو معاف کردیا۔ جبکہ وہ چاہتے تو  بغاوت کے جرم میں امام شعبیؒ کو قتل بھی کرواسکتے تھے لیکن امیر حجاجؒ کا مقصد بے جا خون خرابہ نہیں بلکہ صرف معاشرے کی اصلاح اور بغاوتوں کو فرو کرنا تھا۔ سو جب امام شعبیؒ خود ہی تائب ہوکر امیر حجاجؒ کے دربار میں حاضر ہوئے تو  باوجود قدرت رکھنے کے امیر حجاجؒ نے انکو معاف کردیا اور ان کی خطاؤں سے درگزر کیا۔ یہ واقعہ امیر حجاجؒ کے دل میں علماء کے لئے از حد احترام ہونے اور ان کے کمالِ عفو و درگزر پر شاہد ہے اور ایسی تمام واہی روایات کا باطل ہونا ثابت کردیتا ہے جن میں بیان کیا جاتا ہے کہ امیر حجاجؒ بات بات پر خون کی ندیاں بہادیا کرتے تھے۔   اس موضوع سے دلچسپی رکھنے والے حضرات ہماری کتاب "امیر حجاج بن یوسف ثقفیؒ ۔ چند غلط فہمیوں کا ازالہ" کی طرف مراجعت کریں۔ یہ کتاب  درج ذیل  لنک پر حارث  پبلی کیشنز کے پیج پر آرڈر کرکے بذریعہ ڈاک منگوائی جاسکتی ہے: https://www.facebook.com/pg/Haris-Publications-110625690326979/photos/?ref=page_internal تحریر: محمد فھد حارث

##############################
https://web.facebook.com/mohammad.f.haris/posts/10158087009514903
پروفیسر سید شاہد ہاشمی ۔ ایک بہترین متکلم ========= سید شاہد ہاشمی کا تعلق جماعتِ اسلامی سے ہے۔ آپ پچھلی کئی دہائیوں سے جامعات میں پولیٹیکل سائنس کی تدریس کے فرائض انجام دیتے رہے ہیں۔ آپ کا شمار  ان چند ممتاز اسلامی اسکالرز میں ہوتا ہے جو حالاتِ حاضرہ اور دینی سیاست پر گہری نظر رکھتے ہیں۔ آپ اسلامک ریسرچ اکیڈمی کراچی کے ڈائریکٹر ہیں۔ علم کے ساتھ حلم کے حامل اور ملکی اور بین الاقوامی بالخصوص عالم اسلام کے احوال پر گہری نظر  رکھتے ہے۔ میں جس قدر آپ کو سنتا جاتا ہوں، آپ کی علمیت، اخلاصِ دین اور امت کے لئے آپ کی تڑپ کا قائل ہوتا جاتا ہوں۔ آپ  نہ صرف ایک بہترین مصنف ہیں بلکہ ایک  سحر بیان متکلم بھی ہیں۔ آپ کے بیان و محاضرات کا انداز بہت حد تک ڈاکٹر محمود احمد غازی مرحوم سے مماثل ہے۔ یہاں تک کہ اپنے بیشتر دوستوں کو جب میں نے  بغیر نام بتائیے آپ کا کوئی آڈیو لیکچر سنایا وہ  یہی سمجھے کہ شاید یہ ڈاکٹر محمود احمد غازی کا بیان ہے۔ آواز کے ساتھ ساتھ آپ کا لب و لہجہ بھی ڈاکٹر غازی سے از حد مشابہ ہے۔ آپ مغرب، جدیدیت اور سیکولرازم پر نہایت گہری نگاہ رکھتے ہیں۔ساتھ ملکی سیاست اور   سیاسی شخصیات کے احوال سے بھی خوب واقف ہیں۔ آپ جماعتِ اسلامی کے ان چند بہترین دماغوں میں سے ایک  ہیں کہ اگر جماعت کی  صرف   ایک تہائی تعداد آپ کی طرز پر سوچنے، سمجھنے اور عمل کرنے  لگ جائے تو جماعتِ اسلامی کا نقشہ ہی بدل جائے۔ آپ کی سب سے اچھی بات آپ کا بے لوث جذبۂ دین ہے۔ نتائج حاصل ہونے کی پرواہ کئے بنا بس عمل کئے جاؤ یہ میں نے آپ سے ہی سیکھا ہے۔ جماعتِ اسلامی کے منھج کو جس خوبی اور نکھرے طرز پر آپ بیان کرتے ہیں، شاید ہی کوئی اور کرسکے۔  آپ کا ہر محاضرہ دوسرے سے بڑھ کر ہوتا ہے۔ جب سیکولرازم پر آپ کو سنا تو آپ کی علمیت کا معترف ہوگیا، جب سقوطِ ڈھاکہ پر آپ کو سنا تو آپ کی غیر جانبداری کا معترف ہوگیا اور جب جماعتِ اسلامی پر آپ کو سنا تو آپ کی خود احتسابی کا قائل ہوئے بنا نہ رہ سکا۔ الغرض آپ سے کئی جزوی باتوں میں اختلاف کے باوجود یہ کہے بنا چارہ نہیں کہ آپ اس امت کے بہترین اذہان میں سے ایک ہیں۔ آپ کا وجود نہ صرف جماعتِ اسلامی کے لئے بلکہ اہل پاکستان کے لئے ایک نعمتِ متبرکہ ہے۔ جو لطف کسی کو ڈاکٹر محمود احمد غازی کے محاضرات سننے میں آتا ہے بعینہٖ وہی لطف آپ کے محاضرات سننے  میں ملتا ہے۔ آپ کے اکثر لیکچرز یوٹیوب پر موجود ہیں۔جن میں سے ایک لیکچر  "پاکستان، اسلام اور  درپیش مسائل؟"  کا لنک ذیل میں دیا جارہا ہے: https://www.youtube.com/watch?v=3gVZBSqzFEQ تحریر: محمد فھد حارث

##############################
https://web.facebook.com/mohammad.f.haris/posts/10158090814064903
کیا نبی ﷺ نے  تبلیغِ دین کےعوض  قریش سے آلِ علیؓ کی محبت  کا تقاضہ کیا تھا؟ ======================== پچھلے دنوں اہلسنت میں سے بعض احباب کے یہ بیانات سننے کو ملے کہ سورۃ الشوریٰ  آیت نمبر ۲۳  ذٰلِكَ الَّذِيْ يُبَشِّرُ اللّٰهُ عِبَادَهُ الَّذِيْنَ اٰمَنُوْا وَ عَمِلُوا الصّٰلِحٰتِ١ؕ قُلْ لَّاۤ اَسْـَٔلُكُمْ عَلَيْهِ اَجْرًا اِلَّا الْمَوَدَّةَ فِي الْقُرْبٰى یعنی  یہ ہے وہ چیز جس کی خوشخبری اللہ اپنے اُن بندوں کو دیتا ہے جنہوں نے مان لیا اور نیک عمل کیے۔ اے نبیؐ ، اِن لوگوں سے کہہ دو کہ میں اِس کام پر تم سے کسی اجر کا طالب نہیں ہوں  البتہ قرابت کی محبت ضرور چاہتا ہوں۔ کے الفاظ الا المودۃ فی القربیٰ  میں نبی ﷺ نے قریش سے اپنی تبلیغ ِ دین کے اجر کے سلسلے میں کچھ نہں مانگا فقط اپنے قرابتداروں جن  میں آلِ علیؓ نمایاں ہیں کی محبت  مانگی ہے ۔   جبکہ حقیقت یہ ہے کہ سورۃ الشوریٰ کی اس آیت کی تفسیر میں مفسرین کے مابین اختلاف در آیا ہے اور اس سلسلے میں عموماً تین طرح کے تفسیری اقوال نقل کئے جاتے ہیں جن میں سب سے آخری اور کمزور قول وہ ہے جس کی طرف اوپر اشارہ کیا گیا ہے۔ یہ تفسیر سعید بن جبیر اور عمرو بن شعیب سے منقول ہے  تاہم  صحیح بخاری و مسلم کی روایت کے بموجب جب سعید بن جبیر نے اپنے اس قول کا ذکر سیدنا عبداللہ بن عباسؓ کے سامنے کیا تو سیدناابن  عباسؓ نے برملا اس  قول کو رد کردیا۔  بعض روایات میں یہ قول خود سیدنا عبداللہ بن عباسؓ سے بھی منسوب ہے لیکن حقیقت یہ ہے کہ اس قول کی سیدنا ابن عباسؓ سے نسبت ثابت ہی نہیں کیونکہ جس سند سے یہ قول ابن عباسؓ کی طرف منسوب کیا جاتا ہے اس میں معروف دروغ گو راوی  الکلبی  موجود ہے۔  مودۃ فی القربیٰ کی تفسیر کے ضمن میں  مشہور اہلحدیث عالم  عبدالرحمٰن کیلانی مرحوم لکھتے ہیں: " الا المودۃ فی القربیٰ کے مختلف مفہوم: اس جملہ کی کئی تفسیریں بیان کی گئی ہیں  مگر بہترین تفسیر وہی ہے جو صحیحین میں سیدنا ابن عباسؓ سے منقول ہے اور وہ یہ ہے: سیدنا ابن عباسؓ سے کسی نے پوچھا کہ الا المودۃ فی القربیٰ کا کیا مطلب ہے؟ سعید بن جبیر نے (جھٹ) کہہ دیا کہ اس سے آپﷺ کی آل مراد ہے۔ ابن عباسؓ  کہنے لگے: تم  جلد بازی کرتے ہو۔ بات یہ ہے کہ قریش کا کوئی قبیلہ ایسا نہ تھا جس سے آپﷺ کی کچھ نہ کچھ قرابت نہ ہو تو اللہ تعالیٰ نے اپنے پیغمبر سے فرمایا کہ انہیں کہیئے کہ اگر تم اور کچھ نہیں کرتے (یعنی مسلمان نہیں ہوتے) تو کم از کم قرابت کا ہی لحاظ رکھو (اور مجھے ایذائیں دینا چھوڑ دو) ۔ (بخاری ۔ کتاب التفسیر) اس کی دوسری تفسیر یہ بیان کی جاتی ہے کہ یہاں قربیٰ سے مراد قرب اور تقرب ہے۔ اس لحاظ سے اس کا مطلب یہ ہے کہ میں تم سے اس کام پر اس بات کے سوا کوئی اجر نہیں چاہتا کہ تمہارے اندر اللہ کے قرب کی محبت پیدا ہوجائے۔ یعنی تم ٹھیک ہوجاؤ اور اللہ سے محبت کرنے لگو۔ بس یہی میرا اجر ہے۔ تیسرا گروہ اس آیت میں قربیٰ سے مراد اقارب لیتا ہے۔ پھر ایک فریق تو اس محبت کو بنی عبدالمطلب سے محبت مراد لیتا ہے اور دوسرا سیدہ فاطمہؓ سیدنا علیؓ اور ان کی اولاد سے۔ یہ تفسیر درج ذیل وجودہ کی بنا پر غلط ہے۔۔۔۔نبیﷺ کی شان رفیع کے مقابلے میں یہ مطالبہ انتہائی گھٹیا اور فروتر ہے۔ بالخصوص اس صورت میں کہ وہ مطالبہ بھی کافروں سے ہو۔ کافروں سے بھلا اجرت کے مطالبہ کا سوال ہی کہاں پیدا ہوتا ہے۔ اجرت تو اس سے طلب کی جاسکتی ہے جسے وہ کام پسند آئے اور کافر تو اس تبلیغ کے کام کی وجہ سے آپ کی جان کے لاگو بنے ہوئے تھے۔ ان سے بھلا کوئی ایسا مطالبہ کیا جاسکتا تھا؟"(تیسیر القرآن جلد چہارم صفحہ ۱۳۷۔ ۱۳۸) اس تیسرے قول کی رکاکت  اور مجروح ہونے پر سب سے عمدہ کلام سید مودودی نے تفہیم القرآن میں کیا ہے۔ آپ لکھتے ہیں: "تیسرا گروہ ’’ قربٰی ‘‘ کو اقرب (رشتہ داروں ) کے معنی میں  لیتا ہے ، اور آیت کا مطلب یہ بیان کرتا ہے کہ ’’ میں تم سے اس کام پر کوئی اجر اس کے سوا نہیں چاہتا کہ تم میرے اقارب سے محبت کرو‘‘۔ پھر اس گروہ کے بعض حضرات اقارب سے تمام بنی عبدالمطلب مراد لیتے ہیں ، اور بعض اسے صرف حضرت علی و فاطمہ اور ان کی اولاد تک محدود رکھتے ہیں۔ یہ تفسیر سعید بن جُبیر اور عمرو بن شعیب سے منقول ہے ، اور بعض روایات میں یہی تفسیر ابن عباس اور حضرت علی بن حسین (زین العابدین) کی طرف منسوب کی گئی ہے۔ لیکن متعدد وجوہ سے یہ تفسیر کسی طرح بھی قابل قبول نہیں ہو سکتی۔ اول تو جس وقت مکہ معظمہ میں سورہ شوریٰ نازل ہوئی ہے اس وقت حضرت علی و فاطمہ کی شادی تک نہیں ہوئی تھی، اولاد کا کیا سوال۔ اور بنی عبدالمطلب میں سب کے سب نبی صلی اللہ علیہ و سلم کا ساتھ نہیں دے رہے تھے ، بلکہ ان میں سے بعض کھلم کھلا دشمنوں کے ساتھی تھے۔ اور ابو لہب کی عداوت کو تو ساری دنیا جانتی ہے۔ دوسرے ، نبی صلی کے رشتہ دار صرف بنی عبدالمطلب ہی نہ تھ۔   آپ کی والدہ ماجدہ ، آپ کے والد ماجد اور آپ کی زوجہ محترمہ حضرت خدیجہ کے واسطے سے قریش کے تمام گھرانوں میں آپ کی رشتہ داریاں تھیں اور ان سب گھرانوں میں  آپؐ کے بہترین صحابی بھی تھے اور بدترین دشمن بھی۔ آخر حضور کے لیے یہ کس طرح ممکن تھا کہ ان سب اقرباء میں سے آپ صرف بنی عبد المطلب کو اپنا رشتہ دار قرار دے کر اس مطالبہ محبت کو انہی کے لیے مخصوص رکھتے۔ تیسری بات ، جو ان سب سے زیادہ اہم ہے ، وہ یہ ہے کہ ایک نبی جس بلند مقام پر کھڑا ہو کر دعوت اِلی اللہ کی پکار بلند کرتا ہے ، اس مقام سے اس کار عظیم پر یہ اجر مانگنا کہ تم میرے رشتہ داروں سے محبت کرو ، اتنی گری ہوئی بات ہے کہ کوئی صاحب ذوق سلیم اس کا تصور بھی نہیں کر سکتا کہ اللہ نے نبی کو یہ بات سکھائی ہو گی اور نبی نے قریش کے لوگوں میں کھڑے ہو کر یہ بات کہی ہو گی۔ قرآن مجید میں انبیاء علیہم السلام کے جو قصے آئے ہیں ان میں ہم دیکھتے ہیں کہ نبی اٹھ کر اپنی قوم سے کہتا ہے کہ میں تم سے کوئی اجر نہیں مانگتا ، میرا اجر تو اللہ رب العالمیں کے ذمہ ہے (یونس ۷۲، ہود ۲۹، الشعراء ۱۰۹،۱۲۷،۱۴۵، ۱۶۴،۱۸۰) ۔ سورہ یٰسٓ میں نبی کی صداقت جانچنے کا معیار یہ بتایا  گیا ہے کہ وہ اپنی دعوت میں بے غرض ہوتا ہے (آیت ۲۱)۔ خود نبی صلی اللہ علیہ و سلم کی زبان سے قرآن پاک میں بار بار یہ کہلوایا گیا ہے کہ میں تم سے کسی اجر کا طالب نہیں ہو (الانعام ۹۰، یوسف ۱۰۴، المومنون ۷۲، الفرقان ۵۷، سبا ۴۷، ص ۸۲، الطور ۴۰، القلم ۴۶)۔  اس کے بعد یہ کہنے کا آخر کیا موقع ہے کہ میں اللہ کی طرف بلانے کا جو کام کر رہا ہوں اس کے عوض تم میرے رشتہ داروں سے محبت کرو۔ پھر یہ بات اور بھی زیادہ بے موقع نظر آتی ہے جب ہم دیکھتے ہیں کہ اس تقریر کے مخاطب اہل ایمان نہیں بلکہ کفار ہیں۔ اوپر سے ساری تقریر  ان ہی سے خطاب کرتے ہوئے ہوتی چلی آ رہی ہے ، اور آگے بھی روئے سخن ان ہی کی طرف ہے۔ اس سلسلہ کلام میں مخالفین سے کسی نوعیت کا اجر طلب کرنے کا آخر سوال ہی کہاں  پیدا ہوتا ہے۔ اجر تو ان لوگوں سے مانگا جاتا ہے جن کی نگاہ میں اس کام کی کوئی قدر ہو جو کسی شخص نے ان کے لیے انجام دیا ہو۔ کفار حضورؐ کے اس کام کی کون سی قدر کر رہے تھے کہ آپ ان سے یہ بات فرماتے کہ یہ خدمت جو میں نے تمہاری انجام دی ہے اس پر تم میرے رشتہ داروں سے محبت کرنا۔ وہ تو الٹا اسے جرم سمجھ رہے تھے اور اس کی بنا پر آپ کی جان کے درپے تھے۔" (تفہیم القرآن : سورۃ الشوریٰ، آیت ۲۳) بعینہٖ  یہی تفصیل فضیلۃ الشیخ حافظ صلاح الدین یوسف حفظہ اللہ نے بھی  اپنی تفسیر احسن البیان میں سورۃ الشوریٰ آیت ۲۳ کے ذیل میں نقل کی ہے اور  تصریح کی ہے: "اس آیت کا کوئی تعلق اس موضوع  (یعنی آلِ علیؓ سے محبت کرنے)سے نہیں ہے۔۔۔ علاوہ ازیں کفارِ مکہ سے اپنے گھرانے کی محبت کا سوال بطور اجرت تبلیغ نہایت عجیب بات ہے جو نبیﷺ کی شانِ ارفع سے بہت ہی فروتر ہے۔ آپﷺ کی تبلیغ کو قبول نہ کرنے کے باوجود آپﷺ کی طلب تو صرف قرابت اور صلۂ رحمی کی بنیاد پر محبت برقرار رکھنے کی تھی پھر یہ آیت اور سورت مکی ہے جبکہ حضرت علیؓ اور حضرت فاطمہؓ کے درمیان ابھی عقد زواج بھی قائم نہیں ہوا تھا یعنی ابھی وہ گھرانہ معرضِ وجود میں ہی نہیں آیا تھا جس کی خود ساختہ محبت کا اثبات اس آیت سے کیا جاتا ہے۔"  المختصر ان تمام تصریحات سے یہ بات اظہر من الشمس ہوجاتی ہے کہ مودۃ فی القربیٰ کی تفسیر میں سیدنا علیؓ اور ان کی آل یا آلِ عبدالمطلب کا کوئی ذکر نہیں ہے۔ اس بات کو بنو ہاشم کی محبت پر دلیل کے طور پر پیش کرنا  سخت خلط مبحث اور علم تفسیر القرآن کی رو سے غیر صائب ہے۔ مرتبہ: محمد فھد حارث

##############################
https://web.facebook.com/mohammad.f.haris/posts/10158097372749903
حجاج کی ایک خوبی یہ بھی تھی کہ اس نے باقی ماندہ قاتلین عثمان کو ڈھونڈ ڈھونڈ کے مارا تھا۔ الله تعالى اسے جزائے خیرسے نوازے۔ (منقول)حجاج کی ایک خوبی یہ بھی تھی کہ اس نے باقی ماندہ قاتلین عثمان کو ڈھونڈ ڈھونڈ کے مارا تھا۔ الله تعالى اسے جزائے خیرسے نوازے۔ (منقول)

##############################
https://web.facebook.com/mohammad.f.haris/posts/10158096899159903
پہنچی وہیں پہ خاک جہاں کا خمیر تھا۔۔! ========= یزید سے نفرت کوئی بے جا تو نہیں ہے، اس کے پیچھے تو پوری آئیڈیالوجی موجود ہے۔ بات شیعہ سنی اتحاد سے نکل کر اب امام باڑوں میں حاضری تک جا پہنچی ہے۔ مرثیہ گوئی  ومر ثیہ نویسی کے چلن کا فروغ اہلسنت میں بھی ہونا چاہیئے اور سدِ ذریعہ جیسی فقہی اصطلاحات کو اٹھا کر ردی کی ٹوکری میں پھینک دینا چاہیئے۔ میر انیس و دبیر کے  ناموں کے  طفیل جس فن کو عظمت بخشی جارہی ہے اس کی ابتداء ہی خالص بدعی ماحول و معاشرت میں ہوئی۔ مرثیہ گوئی و نویسی کی  ابتداء دکن کی شیعہ حکومتوں میں بہت پہلے ہوچکی تھی، کچھ ناقص نمونے ان کے دہلی میں بھی پیش کئے گئے مگر وہاں شیعیت کا غلبہ و استیلا نہ تھا اسی لئے مرثیہ گو کو ’’بگڑا شاعر‘‘ اور مرثیہ خواں کو ’’بگڑا گویا‘‘ کہا جاتا تھا۔  البتہ لکھنو کی فضا پر شیعیت کی گھنگھور گھٹا چھائی ہوئی تھی،اس واسطے وہاں  مرثیہ گوئی کو نشوونما پانے اور پوری طرح ترقی کرنے کا موقع ملا، مسدس کو ذریعہ اظہار بنایا گیا، روایتیں نقل کرنے کی ابتداء ہوئی۔ ضمیر کے شاگرد دبیر نے  اور خلیق کے فرزند اور شاگرد انیس نے مرثیہ کو ایک مستقل فن بنادیا اور اتنی ترقی دی کہ اس کے آگے جانا کسی کے لئے ممکن نہ رہا۔ انہوں نے ایک طرف تو اپنی قادر کلامی کے جوہر دکھانے اور تنوع پیدا کرنے نیز رونے رلانے میں اثروتاثیر پیدا کرنے کی غرض سے تاریخ و وقائع نگاری سے قطعاً بے نیاز ہوکر بے شمار قصے اور روایتیں وضع کر کے مرثیوں میں داخل کردیں۔ اس کا اعتراف خود انیس نے کسی معترض کے جواب میں یہ کہہ کر دیا تھا: ’’جو صاحب معترض ہیں وہ دس بندھی ایسے کہہ کر سنادیں جنہیں صحیح روایات سے مطلق تجاوز نہ ہو اور پھر بھی کلام موثرو مبکی (رلادینے والا) ہو‘‘۔ (یادگار انیس) گویا کربلا کے من گھڑت قصے اور وضعی روایتیں مرثیوں میں بیان کرنے کا مقصد ہی یہ تھا کہ گریہ و بکا سے مرثیہ کو کامیاب بنایا جائے۔ دوسری طرف ان لکھنوی مرثیہ گو شعراء نے اپنے مرثیوں میں بیگماتی معاشرت کو پوری طرح سمو دیا۔ حسینی گھرانے کی غیرتمند و عالی ظرف ہاشمیہ و عربیہ خواتین  کے وقار و ثبات، صبر واستقامت اور غیرت و حمیت کو بھارت کی دکھیاری ہندی عورت کے بین و نوحہ اور واویلا کا رنگ دے ڈالا اور قوت متخیلہ کی جولانیاں دکھانے کے لئے کربلا کے من گھڑت حالات دل  و دماغ سے تراش تراش کر مرثیوں میں اس چابکدستی سے بھر دئیے کہ یہ وضعی روایات تاریخ کے مسلمات سمجھی جانے لگیں۔   سیدنا حسینؓ کی اولاد میں صرف دو بیٹیاں  سیدہ فاطمہؒ و سکینہؒ  تھیں، مرثیہ گویوں اور ذاکروں نے ایک تیسری بیٹی فاطمہ صغریٰ نام قرار دیکر یہ جھوٹا قصہ گھڑ ڈالا کہ مدینہ سے روانگی کے وقت حسینؓ اس تیسری بیٹی کو بیماری کی وجہ سے اپنی نانی ام سلمہؓ کے پاس چھوڑ گئے حالانکہ ام سلمہؓ تو ایک سال پہلے  ہی وفات پاچکی تھیں اور اس تیسری بیٹی کا بھی کوئی حقیقی وجود نہ تھا، مگر اس وضعی قصہ کو بقول شیعہ مولف ’’مجاہد اعظم‘‘ نظماً و نثراً درد انگیز و رقت خیز پیرائے میں بڑے شدومد کے ساتھ بیان کیا جاتا ہے لیکن یہ روایت بلکل غلط و بے بنیاد ہے۔ (مجاہد اعظم، ص ۱۹۴) یہاں تک سیدہ سکینہ بنت الحسینؒ مؤرخین نے نزدیک جنہوں نے ۶۰ سال کے قریب عمر پائی ، ان جھوٹے مرثیہ نویسوں نے ان کو بچپن میں شہید کرواکر ہزار باطل قصے گھڑ لئے۔  پھر بیچ میں بٹھا کر سکینہ کو ننگے سر اور بے پدر کی گود میں رکھا سر پدر پھر ماتم حسین کیا سن نے یکدگر تربت سے نکلے بال نبیﷺ اپنے کھول کر ماتم کیا حسینؓ کا اس زور و شور سے زہراؓ نے ہاتھ چوم لئے آکے گور سے مرثیہ گوئی کے علاوہ مرثیہ خوانی بھی لکھنو کے شیعہ حکمرانوں کی سرپرستی میں ایجاد ہوئی اور یہ دونوں فن مرثیہ گوئی اور مرثیہ خوانی جلب منفعت کا  بڑا ذریعہ تھے۔ آواز کے نشیب و فراز، اوضاع و طوار کے تغیرات سے بیان میں اثر پیدا کرنے، مضامین کے موافق چہرہ بنالینے اور خط و خال کے ارشادات سے گفتگو کو موثر کرنے کے اس فن کو لکھنو نے اوج کمال پر پہنچادیا۔ تحت اللفظ خوانی، روضہ خوانی، حدیث خوانی اور سوز خوانی رفتہ رفتہ مستقل فن بن گئے۔موسیقی کے شمول سے مرثیہ خوانی و سوز خوانی کو وہ مقبولیت ہوئی کہ صنف نازک نے بڑھ چڑھ کر حصہ لیا۔ اودھ کی بادشاہ بیگم کے یہاں تو کتنی ہی عورتیں اس کام  پر مقرر تھیں، ویسے سارے شہر میں گھر گھر روزانہ زنانی مجلسیں ہوتی تھیں اور طوائفوں اور خانگیوں کے یہاں کی مجلسوں میں جو اکثر و بیشتر مسلکاً شیعہ اور موسیقی میں مہارت رکھتی تھیں، بڑا اژدھام رہتا تھا۔ سیاہ لباس، حسین چہرے، کھلتے رنگ، بال پریشاں، سہانا وقت، سریلی آوازیں، رقت خیز مضامین کی ادائیگی میں آواز کا اتار چڑھاؤ، اوضاع و اطوار کے دلکش تغیرات، یہ سب مل کر ایسا سماں باندھتے کہ مولانا عبدالحلیم شرر نے اپنا ذاتی تجربہ بیان کیا ہے کہ وضعی داستانوں کی حقیقت سے واقف ہو کر بھی وہ کس درجہ متاثر ہوتے تھے۔ اگر کسی کو نمونہ ملاحظہ کرنا تو  مندرجہ ذیل اشعار دیکھ لیجئے: وہ بولی صدقے جاؤں مصیبت سنو مری مستی تلک نہ دی مجھے لوٹا دھڑی دھڑی گہنا تمام لے گیا، ملبوس لے گیا ہاتھوں کی چوھے دتیاں تک موس لے گیا نتھ ناک سے اتار لی، منہ کیل کر مرا اور چھکا دینے کو سونے کا تعویذ بھی لیا لے بھاگا ڈھونڈنا مرا قرآن کی قسم انگشتری چرائی سلیمان کی قسم کیا کیا میں تڑپی مچھلیوں کے واسطے میاں بالا بتا کر لے گیا بچپن کی بالیاں سب چیز بست باندھ کر بستے میں لے گیا موتی کے جھالے پانی برستے میں لے گیا خود دیکھ لیجئے کہ شاعری سے متعلق اسلام کی پابندیاں نکل جائیں تو یہ صنف کس کمال تک پہنچ جاتی ہے کہ واقفوں اور عالموں کو بھی  حقیقت جاننے کے باوجود سر دھننے پر مجبور کردیتی ہے تو پھر عوام و جہلا کا تو کہنا ہی کیا۔ اور ماشاءاللہ سے موصوف  نہ صرف خود کو سلفی  و اہلحدیث عالم باور کرواتے  ہیں بلکہ ایک علمی خانوادے سے بھی منسلک ہیں لیکن افسوس صد افسوس کہ رافضیت کے جراثیم سے اس قدر متاثر ہیں کہ سعودی سلفی علماء کے ناقد اور اہل روافض کی محفلوں کے جالس بنے بیٹھے ہیں۔ تقیہ اور کس بلا کا نام ہے مالک ہی جانے۔ البتہ بس مالک سے دعا ہے کہ آخری وقت آنے سے پیشتر موصوف کو رجوع کی توفیق دے کر حق کی طرف واپس گامزن کردے کہ کس کو کیا معلوم حیاتِ مستعار کے کتنے دن باقی ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158154364934903
مسلم اُمّہ کا اصل دشمن ====== ہمارے بعض احباب یہ سمجھتے ہیں کہ امریکہ کی بربادی میں مسلم امہ کی خوشحالی کا راز پوشیدہ  ہے گویا امریکہ کے ختم  ہوجانے کی صورت میں مسلم امت کو سکھ کا سانس نصیب ہوگا لیکن حقیقت  میں  اس  حسین خیال کو زیادہ سے زیادہ ایک خوش فہمی ہی کہا جاسکتا ہے۔  ہمارا اصل دشمن امریکہ نہیں بلکہ امتِ کفر ہے، مغربی تہذیب ہے۔ وہ تہذیب جس کے مفادات اسلامی تہذیب کی زبوں حالی  کی صورت میں ہی  پنپ سکتے ہیں۔  یہ تہذیب اب عالمی تہذیب بنتی جارہی ہے اور یہی وہ تہذیب ہے جو اپنی بنیاد سے ہی اسلامی تہذیب کے مخالف اور اس کی ضد ہے۔  اگر امریکہ کے تباہ ہونے سے مسلم امہ کو سکون نصیب ہونا ہوتا تو روس کے تباہ ہوتے ہی افغانستان   ترقی کی راہ پر گامزن ہوچکا ہوتا۔ کل کو امریکہ تباہ ہو بھی جاتا ہے تو کسی اور ملک نے اس تہذیب کی باگ  ڈور اپنے ہاتھ میں لے کر مسلم امہ کے خلاف صف آراء ہوجانا ہے۔ لوگ کہتے ہیں کہ چین امریکہ کی بالا ستی کے لئے سب سے بڑا خطرہ بنتا جارہا ہے اور لامحالہ چین  ہی امریکہ کی بالادستی ختم کرکے اس دنیا کو پھر سے ملٹی پولر  ورلڈ  (Multi Polar World)  بنا دے گا۔ بالفرض محال اگر ایسا ہو بھی جاتا ہے تو اس سے مسلمانوں کو کیا فرق پڑ جائے گا۔ چین  محض ایک جغرافیائی خطہ ہے جو کہ ایک الگ ملک کے  طور پر امریکہ سے مختلف ہے وگرنہ تہذیبی طور پر تو وہ بھی   اسی تمدن کا  حصہ بنتا جارہا ہے جس کو ہم مغربی تہذیب کے نام سے جانتے ہیں۔ گویا اگر کل کو چین امریکہ کی جگہ لے بھی لیتا ہے تو چین کے نزدیک بھی اسلامی تہذیب ویسے ہی خطرے کا باعث  قرار پائے گی جیسے آج وہ  امریکہ و یورپ کے لئے ناقابلِ برداشت ہے اور اس کی وجہ صاف ظاہر ہے۔ اسلامی تہذیب  معاد کے عقیدے پر کھڑی ہے جہاں مادیت کی جگہ  نہ ہونے کے برابر ہے۔  جبکہ مغربی تہذیب کے نزدیک مادیت ہی اصل ہے۔  مغربی تہذیب سرمایہ دارانہ نظام کی  پیداوار ہے جہاں انسان کی زندگی کا ایک ایک گوشہ، چھوٹی سے چھوٹی ضرورت مارکیٹ سے پوری ہونی چاہیئے، جہاں آسائشوں  اور تعّیشات (Luxuries)  کو جلد یا بدیر انسان کی ضروریات (Necessaties) بنا دیا جاتا ہے، جہاں جسم و بدن کی پرستش اور  شکم و شہوت کی عبادت ہوتی ہے۔ اور جسم  و بدن اور شکم و شہوت کے "تعیشات" کی تکمیل ہی اصل ضرورت قرار پاتی ہے۔  چین جغرافیائی طور پر تو  ایک مشرقی ملک ہے لیکن  مغربی تہذیب کے زیرِ اثر اب وہاں بھی خاندانی نظام تباہ ہوکررہ گیا ہے، وہاں بھی اب شادی کے لئے  صنف مخالف کا فریقین کی حیثیت رکھنا لازم نہیں۔ وہی جینز شرٹ وہ بھی پہنتے ہیں، وہی پیزا وہ بھی کھاتے ہیں، وہی موویز وہ بھی دیکھتے ہیں، وہی کرسمس، وہی ویلنٹائن وہ بھی مناتے ہیں، زندگی کی مادیت نے ان کو بھی ویسے  ہی مسحور کیا ہوا ہے جیسا کہ مغربی دنیا کے لوگوں کو اور ان کی  بقا کا مقصد بھی اسی سرمایہ دارانہ نظام میں پوشیدہ ہوچکا ہے جو کہ مغربی تہذیب کی اساس ہے۔ پس کل کو لامحالہ اگر وہ اس دنیا میں امریکہ کی جگہ لے بھی لیتے ہیں تو انہوں نے بھی مسلم امہ کے ساتھ وہی سلوک روا رکھنا ہے جو کہ پہلے یورپ اور اب امریکہ روا رکھتا آرہا ہے۔ اس سلسلے میں مسلمانوں کو کسی خوش فہمی یا غلط فہمی کا شکار نہیں ہونا چاہیئے۔ مسلمانوں کی اپنی بقا صرف اور صرف ان کی اپنی نشاۃ ثانیہ میں  ہے، ان کی تہذیب کی نشاۃ ثانیہ میں ہے۔ یہ نشاۃ ثانیہ مسلم قوم اور اس کی تہذیب کی ہے نا کہ اسلام کی۔ اسلام کو کسی نشاۃ ثانیہ کی ضرورت نہیں۔ وہ  عنداللہ ہمیشہ سے مقبول و معروف ہے، تاہم اس کے اصولوں کو متروک کردئیے جانے کے نتیجے میں مسلمان اس وقت پستی میں جاگرے ہیں ۔ سو مناسب ہوگا کہ اپنے دشمنوں کے لئے بددعائیں کرنے اور ان کے زوال کی خوش آئند سوچوں پر بغلیں بجانے  کے بجائے مسلمان اپنی حالتِ زار پر غور کریں اور خود کو اس قابل بنائیں کہ دنیا کی باگ ڈور خود ان کے ہاتھ میں آجائے۔  مسلم امہ کے  مخالف امریکہ، یورپ، مغربی ، چین یا روس نہیں کھڑا بلکہ مغربی تہذیب کھڑی ہے جس کےمفادات کا براہِ راست تصادم اسلامی تہذیب کی نشاۃ ثانیہ سے ہے۔ سو مسلمانوں کے لئے ان ناموں کی حیثیت محض الکفر ملۃ واحدۃ کی ہے۔اللہ نے قرآن میں  چودہ سو سال پہلے فرمادیا تھا کہ دنیا میں صرف دو  گروہ بستے ہیں: حزب اللہ اور حزب الشیاطین۔  سو اب ہمیں کسی دشمن کے تباہ ہونے کی خیالی جنت سے باہر آکر اپنی نشاۃ ثانیہ پر غور کرنے اور اس کے لئے اقدامات کرنے کی ضرورت ہے۔ دشمن کا تو کام ہی آپ کے خلاف سازش کرنا ہے، آپ کو نقصان پہنچانا ہے، آپ دشمن سے اس کے علاوہ کوئی اور توقع رکھتے ہیں  تو یہ آپ کی کم عقلی و کوڑھ مغزی ہے۔ وہ تو اپنا کام کرے گا ہی، اصل مدعا یہ ہے کہ آپ اس کی کوششوں کو کامیاب ہونے کیوں دیتے ہیں۔ آپ کو اس ضمن میں کام کرنے کی ضرورت ہے کیونکہ یاد رہے کمزور و بے غیرت لوگوں کے گھروں کو لوگ  چلنے کی راہ بنا لیتے ہیں جبکہ طاقتور و باغیرت  کے گھروں کی فصیلوں سے بھی لوگ دامن بچا کر چلتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158151468679903
آج کل کے لوگ کتابیں "جمع" کرنے کے واسطے لائیبریریاں بناتے ہیں، پہلے کے لوگ کتابیں "پڑھنے" کے واسطے لائیبریریاں بنایا کرتے تھےآج کل کے لوگ کتابیں "جمع" کرنے کے واسطے لائیبریریاں بناتے ہیں، پہلے کے لوگ کتابیں "پڑھنے" کے واسطے لائیبریریاں بنایا کرتے تھے

##############################
https://web.facebook.com/mohammad.f.haris/posts/10158161403489903
میرے وطن کی سیاست کا حال مت پوچھو گھری ہوئی ہے طوائف تماش بینوں میںمیرے وطن کی سیاست کا حال مت پوچھو گھری ہوئی ہے طوائف تماش بینوں میں

##############################
https://web.facebook.com/mohammad.f.haris/posts/10158161115374903
سیرت سیدنا معاویہ ؓ پر کتب ========== دوست نے سوال کیا کہ سیرت سیدنا معاویہؓ  پر کسی جامع کتب کی طرف رہنمائی کرو۔یوں تو   سیرت سیدنا معاویہؓ پر کئی کتب موجود ہیں لیکن اس احقر کو سب سے زیادہ  جو کتاب پسند ہے وہ  جناب حکیم علی عباسی کی کتاب "سیدنا معاویہؓ کی سیاسی زندگی " ہے۔ کتاب  ہٰذا سیدنا معاویہؓ کے حالات زندگی اور مشاجرات صحابہ ؓ سے متعلق نہایت جامع، مختصر اور معتدل تحقیق ہے۔ یوں تو اس بابت مولانا محمد نافع  کی دو جلدوں پر مشتمل کتاب "سیرت سیدنا معاویہؓ" بھی بہت اعلیٰ اور عمدہ ہے۔ یہ کتاب سیدنا معاویہؓ سے متعلق کئی اہم مباحث پر مشتمل ہے اور ان کی پیدائش سے لیکر ان کی و وفات تک کے تمام واقعات پر مفصل  معلومات فراہم کرتی ہے۔ اس کے علاوہ سیدنا معاویہؓ کی سیرت سے متعلق پروفیسر قاضی طاہر علی الہاشمی کی کتب "تذکرہ سیدنا معاویہؓ" اور "سیدنا معاویہؓ پر اعتراضات کا علمی تجزیہ" خاصہ کی  تحقیق ہیں۔ یہ دونوں کتب سیدنا معاویہؓ سے متعلق موسوعۃ قرار دی جاسکتی ہیں۔ قاضی طاہر علی الہاشمی صاحب نے سیدنا معاویہؓ پر وارد ایک ایک الزام کا نہ صرف تشفی بخش جواب دیا ہے بلکہ سیدنا معاویہؓ سے متعلق کئی بیش بہا معلومات بھی ہدیہ قارئین کی ہیں۔ اس کے علاوہ ڈاکٹر علی الصلابی کی کتاب "سیدنا معاویہؓ ۔ شخصیت و کردار" بھی کافی اچھی کتاب ہے۔ اس موضوع سے متعلق حکیم محمود احمد ظفر سیالکوٹی  صاحب کی کتاب "سیدنا معاویہؓ کے حالات زندگی" بھی لائق ذکر کتاب ہے۔ تاہم یہ کتاب حکیم محمود احمد ظفر سیالکوٹی  صاحب کی خود کی تحقیق نہیں بلکہ جناب حکیم علی عباسی صاحب کی کتاب "سیدنا معاویہؓ کی سیاسی زندگی" سے ماخوذ ہے۔حکیم محمود احمد ظفر سیالکوٹی کی اس کتاب پر کئی جید دیوبند علماء کی تقریظات و تائیدی بیانات  موجود ہیں جن میں  علامہ ظفر احمد عثمانی تھانوی، قاری محمد طیب صاحب، علامہ  شمس الحق افغانی، شیخ الحدیث علامہ محمد اسحٰق صدیقی سندیلوی، علامہ سرفراز خان صفدر اور  علامہ امین احسن اصلاحی وغیرہم شامل ہیں۔ سو گویا دوسرے لفظوں میں یہ سارے تائیدی بیانات حکیم علی عباسی صاحب کی تحقیق کو حاصل ہیں۔ اس کتاب میں سب سے خاصہ کی چیز ماخذ کی بحث ہے جو کہ انتہائی دلچسپ اور معلومات افزا ہے۔انہیں تفصیلات کے ضمن میں پچھلے سال حکیم علی عباسی صاحب کی یہ کتاب جدید طباعت کے ساتھ حارث پبلی کیشنز سے شائع کی گئی تھی۔ کتاب کی اشاعت کے چند دنوں کے اندر ہی کتاب کے متعدد نسخے ہاتھوں ہاتھ نکل گئے۔ اب شاید اسٹاک میں چند نسخے ہی موجود ہیں۔ سو جن حضرات کو یہ کتاب درکار ہو وہ حارث پبلی کیشنز کے پیج پر جاکر اس کتاب کا آرڈر دے سکتے ہیں۔ کتاب بذریعہ ڈاک ارسال کردی جائے گی۔  امید ہے کہ قارئین اس کتاب کو  تاریخی لحاظ سے مفید پائیں گے۔ حارث پبلی کیشنز کا لنک درج ذیل ہے:  https://www.facebook.com/110625690326979/posts/114357243287157/ نوٹ: سیدنا معاویہؓ کی سیرت سے متعلق اردو  زبان میں کئی کتب موجود ہیں، جن سب کا تذکرہ یہاں کرنا ممکن نہ ہوگا۔ اسی لئے ہم نے صرف چند ہی کتب کی طرف رہنمائی کی ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158164221909903
فکر غامدی اور ظاہریت پرستی ========= جاوید احمد غامدی صاحب کی گمراہ کن فکر پھیلنے کی ایک بڑی وجہ ان کی فکر میں ظاہریت پسندی و پرستی کا فقدان بھی ہے۔ غامدی صاحب کی ٹیم کا کھلاڑی بننے کے لئے نہ تو آپ کو داڑھی رکھنے کی قید ہوتی ہے اور نہ ہی ٹخنے ننگے کرنے کی فکر۔ وہاں تقوی کی ظاہری حدود کو پھلانگ کر ٹیلنٹ کی بنیادوں پر انتخاب ہوتا ہے۔ آپ کلین شیو ہیں، چست جینز پہنتے ہیں اور شریعت کے ظاہری تقاضوں سے کوسوں دور ہیں لیکن ایک عمدہ ادیب یا واعظ ہیں تو آپ ان کی تنظیم میں آگے کی صف میں کھڑے نظر آئیں گے۔ ظاہریت پسندی سے چھٹکارے کے اس نتیجے میں وہ اپنی جماعت و فکر کو دن دوگنی اور رات چوگنی ترقی دینے میں کامیاب ہوگئے۔ ان کو فائدہ یہ رہا کہ انہوں نے اپنی فکر کی ترویج کے لئے ظاہری حالت کو دیکھے بغیر صرف ٹیلنٹ کی بنیادوں پر لوگوں سے کام لیا جس کے دور رس نتائج انکو حاصل ہوگئے اور حکومتی سرپرستی کے ساتھ ساتھ ان باتوں پر عمل کرکے وہ ایک کثیر طبقے کے ذہنوں کو متاثر کرنے میں کامیاب ہورہے ہیں۔ جبکہ ہمارے علماء ابھی تک روایتی انداز میں ان اعمال سے لوگوں کے تقوی ناپ کر بغیر ان کے متعلقہ ٹیلنٹ کو سمجھے انکو مختلف ذمہ داریاں سونپے جارہے ہیں۔ غامدی صاحب کی طرف سے عموما اسپوکس مین وہی لوگ بنتے ہیں جو بات کہنے کا ہنر جانتے ہیں، جبکہ ہمارے دینی طبقات میں جس شخص کی داڑھی سب سے لمبی ہوئی اور ٹخنے مسلسل ننگے رہیں اور ساتھ ہی وہ ہر بات میں الا ماشاءاللہ اور تبارک اللہ کہتا پایا جائے، بلا غرض کہ وہ مذاکرے کے وقت گالیوں پر کیوں نہ اتر آتا ہوں، اسکو عوام کے سامنے داعی بنا کر کھڑا کردیا جاتا ہے۔ اس چیز نے عام انسان کے دلوں میں "مولوی طبقہ" سے بیزاری کو مزید پختہ کردیا اور غامدی فکر کے لئے راہ اور ہموار کردی۔ میں بذات خود کتنے لوگوں کو جانتا ہوں جو برملا کہتے ہیں کہ غامدی فکر سے لاکھ اختلاف لیکن ان کے احباب اپنی بات سلیقہ سے رکھنے کا ہنر جانتے ہیں جبکہ تم مولوی تو بس لٹھ مارتے ہو۔ اور پھر آہستہ آہستہ کرکے ایسا غیر جانبدار طبقہ "مولویت" سے غامدیت کی گود میں جاگرتا ہے۔ فکر غامدی نے اپنی فکر کی ترویج و اشاعت کے لئے اسی حربے کو استمعال کیا جس کو ہمارے اسلاف اور مسلمان تاجر کرتے آئے یعنی اخلاق۔ ظاہریت سے زیادہ انہوں نے اخلاقیات پر زور دیا اور یوں عوام نے ان کی ظاہریت کو نظر انداز کرکے ان کے اخلاق کے تحت ان کی فکر کو قبولیت کا درجہ دینا شروع کردیا۔ جبکہ ہمارا داعی بس ظاہری طور پر شریعت کا پابند نظر آتا ہے لیکن جیسے ہی منہ کھولتا ہے تو پہلا لفظ اس کے منہ سے "حرام حرام" ہی نکلتا ہے۔ بھائی فلاں چیز کیوں حرام ہے، کیسے حرام ہے، اس میں کیا قباحتیں ہیں، پہلے یہ تو بتادو سائل کو، نہیں جی آپ اٹھیں اور بغیر لوگوں کے ذہنوں کو بنائے سخت انداز میں حرام کا فتوی داغ دیا، سو لوگ مجبور ہوجاتے ہیں یہ کہنے پر کہ مولوی کا تو کام ہی ہر چیز کو حرام قرار دینے کا ہے۔  اس کی وجہ بہت صاف ہے کہ ہمارے ہاں ٹیلنٹ کو پہنچاننے اور اسکو معیار بنا کر ذمہ داریاں بانٹنے کا تصور ہی نہیں ہے۔ بس جس کا ظاہر شریعت کے مطابق ہے، اس کو بلا کسی تخصیص کے ہر کام سونپ دو۔ ارے بھائی! کسی میں تحقیق کی صلاحیت ہوتی ہے تو کسی میں انتظامی صلاحیت، کوئی اچھا داعی ثابت ہوسکتا ہے تو کوئی اچھا خطیب۔ لوگوں کی ان اندرونی صلاحیتیوں کر پرکھ کر ذمہ داریاں دیجئے تو ہر انسان اپنی فیلڈ میں بہتر کارکردگی کا مظاہرہ کرکے دین کی دعوت کو پھیلانے میں موثر کردار ادا کرسکے گا۔ اب اگر سیدنا خالد بن ولید رض کو سیدنا ابو بکر صدیق رض جہاد کے بجائے حدیث رسول صلی اللہ علیہ وسلم کی اشاعت پر لگادیتے اور سیدنا ابو ہریرہ رض کو حدیث رسول صلی اللہ علیہ وسلم کی خدمت سے اٹھا کر زبردستی سیدنا خالد بن ولید رض کی جگہ بھیج دیتے تو آپ سمجھ سکتے ہیں کہ کیا نتائج برآمد ہونے تھے۔ سو  یہی کام جاوید احمد غامدی نے کیا کہ لوگوں کو انکی مخصوص صلاحیتوں کے تحت اختیارات تفویض کئے اور یوں ان کی کج فکر اور گمراہ کن مسلک چند سالوں میں لاکھوں لوگوں کو متاثر کرنے میں کامیاب ہوگیا اور ہم پچھلے ستر سالوں میں عوامی ذہن کو اسلامی سانچے میں ڈھالنے میں کامیاب نہ ہوسکے۔ اب بھی ضرورت ہے کہ ظاہریت پرستی سے دامن چھڑا کر صلاحیتیوں کی بنیاد پر لوگوں سے کام لیا جائے، تاہم ان کو نرم انداز میں وقتا فوقتا خود کے ظاہری حلیے کو شریعت کے تابع کرنے کی تلقین کی جاتی رہے۔ نشرمکرر: محمد فھد حارث

##############################
https://web.facebook.com/mohammad.f.haris/posts/10158172116369903
۲۰۰۹ء میں انسٹی ٹیوٹ آف پالیسیز اسٹڈیز میں پاکستان  میں دینی تعلیم کے حوالے سے دئیے گئے اپنے ایک لیکچر میں ڈاکٹر محمود احمد غازی نے جہاں اور بہت سے نکات اٹھائے وہاں آپ نے پاکستان کو اسلامی مملکت بنانے کے ضمن میں جو اقدامات کئے جانے چاہیئے ان پر بھی نہایت جامع گفتگو فرمائی تھی۔  اس سلسلے میں آپ نے ایک انتہائی اہم نکتے کی طرف رہنمائی فرماتے ہوئے کہا تھا کہ مدارس کی خدمات کے حوالے سے مکمل اتفاق کے باوجود میں بڑے دکھ کے ساتھ کہتا ہوں کہ ان میں سے بہت سے ادارے فرقہ واریت کے حوالہ سے عدم توازن کا شکار ہورہے ہیں۔ جب طالب علم یہاں سے نکلتا ہے تو اسلام کا سپاہی  بن کر نہیں نکلتا بلکہ وہ اپنے مسلک کے مفاد سے زیادہ وابستہ ہوتا ہے۔ یہ ایک امرِ واقعہ ہے۔ آپ تسلیم کریں یا نہ کریں، بہرحال اس کو ختم ہونا چاہیئے۔ میں یہ نہیں کہتا کہ لوگ اپنے مسلک کو چھوڑ دیں۔ اگر کوئی خاص فقہی یا کلامی نقظہ نظر رکھتا ہے تو رکھے لیکن تعلیم کے ذریعے اس کو متوازن کیا جائے۔ بچے کے ذہنی میلان کی اس طرح پروگرامنگ کی جائے کہ وہ ساری عمر اس پس منظر اور نقطہ نظر سے معاملات کو دیکھے۔ فرقہ بندی اسلام کے امت واحدہ کے تصور کے خلاف ہے اور یہ پاکستان کو ایک اسلامی مملکت  نہیں بننے دے گی۔ اس صورتحال پر نظر ثانی کی اشد ضرورت ہے۔

##############################
https://web.facebook.com/mohammad.f.haris/posts/10158179807599903
سماع موتی، عود روح اور قبر پرستی ======== سماع موتی (مردے کا سننا) اور عود روح (قبر میں مردہ جسم میں روح کا لوٹایا جانا) کے نظریات کی غلط تاویلات کرکے اہل بدعت نے ہر مردے کو اسکی قبر میں زندہ کیا، پھر اس کو سننے اور زائرین قبر کو پہچاننے والا باور کروایا گیا۔ جب ایک دفعہ مردہ سننے اور پہچاننے والا بن گیا تو پھر اسکو سلام سن کر جواب دینے والا بھی قرار دے دیدیا گیا۔ جب مردہ سلام سن کر اس کا جواب دینے لگا تو یار لوگوں نے ایک قدم مزید آگے بڑھا کر مردے سے اللہ کے حضور سفارش کرنے کو بھی کہنا شروع کردیا۔  اب جب مردہ سفارش کرنے کے قابل ہوا تو اس کی صلاحیتوں کو تھوڑی سی ترقی دیکر اس کو حاجت روائی کرنے والا بھی قرار دیدیا گیا۔ اب جب مردہ سن سکتا ہے، سفارش کرسکتا ہے، حاجت روائی کرسکتا ہے تو پھر یقینا اس سے مشکل میں سوال کرنا و مدد مانگنا نہ صرف مباح قرار پایا بلکہ مندوب و مطلوب بھی ٹھہرا۔  اور یوں سماع موتی اور عود روح کے نظریات نے ترقی کرکے قبر پرستی و غیر اللہ سے استمداد کے عقیدے کو جنم دے ڈالا۔ اس غیر معقول و خلاف شریعت عقیدے کے رد عمل میں اہل توحید نے چھان بین شروع کی تو ان کو معلوم ہوا کہ اس باطل نظرئیے کی آبیاری کسی حد تک چند نامور علماء نے بھی کی ہے۔ اب علماء دو گروہ میں بٹ گئے۔ کچھ نے تو ان نامور علماء کی "ناموری" سے مرعوب ہو کر اس باطل نظرئیے کو "مشرف با اسلام" کرنے کی کوششیں شروع کردیں تو دوسرے گروہ نے حق پرستی کا ثبوت دیتے ہوئے ان علماء کا پورا احترام ملحوظ خاطر رکھتے ہوئے ان کے ان نظریات کو ان کا سہو قرار دیا اور امت کو ان نظریات کے معاملے میں ان علماء کی اتباع سے روکا۔  بعض اوقات رد عمل کی نفسیات اور ان "نامور" علماء کے غالی مقلدین کے تشدد کے جواب میں حق پرست علماء نے "نامور" علماء کی جناب میں کوئی سخت بات کہہ بھی دی لیکن پھر بھی ادب و احترام ہر جگہ ملحوظ خاطر رکھا۔ اور یہی اصل و صواب راہ تھی۔ لیکن برا ہو مسلک پرستی و تعصب کا کہ بعض نہایت قد آور شخصیات نے ان "نامور" علماء کا نام لیکر نہ صرف حق پرست علماء کو بلیک میل کیا بلکہ ان کو گستاخ، اسلاف کی توہین کرنے والا اور نجانے کیا کیا نہ قرار دے ڈالا۔ اور یہی وجہ ہوئی کہ اس امت میں آج قبر پرستی کا شرک اور غیر اللہ سے استمداد اس قدر رائج ہوچلا کہ توحید کی بات کرنا آپ پر براہ راست گستاخ اولیاء اور وہابی کا فتوی لگوادیتا ہے۔ یہ بات یاد رہے کہ ازروئے قرآن و حدیث مردہ مردہ ہوتا ہے، اس میں زندوں والی کوئی حس باقی نہیں رہتی۔ قرآن مطلقا مردے کے سننے کی نفی کرتا ہے، جبکہ احادیث میں جن مقامات و مواقع پر  مردے کے سننے کی صراحت آئی ہے وہ سننا صرف ان ہی مقامات و مواقع کے ساتھ خاص ہے جیسا کہ دفنا کر جانے والوں کی جوتوں کی چاپ سننا وغیرہ۔ اس سے مطلق سننا اور سن کر جواب دینے پر استدلال کرنا انتہائی غلط مبحث ہے۔ قرآن صاف صراحت کردیتا ہے کہ جو لوگ قبروں میں مدفون ہیں وہ مردہ ہے، ان میں جان کی رمق تک نہیں، اموات غیر احیاء، ان کو تو یہ بھی نہیں معلوم کہ وہ کب زندہ کرکے اٹھائے جائیں گے۔ یاد رہے کہ قیامت سے پہلے عذاب و راحت قبر حق ہے لیکن اس کا تعلق امور غیبیہ میں سے ہے۔ سو اس کی کیفیت، زمان و مکان سے متعلق "بلا ضرورت" بحث کرنا بالکل لایعنی اور ایمان بالغیب کے تقاضوں کے خلاف ہے۔ اس متعلق ادلہ کی تفاصیل کے لئے اہلحدیث عالم قاری خلیل الرحمن کی کتاب "پہلا زینہ"، علامہ عبدالرحمن کیلانی کی کتاب "روح، عذاب قبر اور سماع موتی"، ڈاکٹر مسعود الدین عثمانی کی کتاب "عذاب برزخ" اور "یہ مزار یہ میلے" جبکہ دیوبندی حنفی عالم علامہ محمد حسین نیلوی کی جملہ کتب لائق مطالعہ ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158183095179903
کیا ام المومنین ام حبیبہ رضی اللہ عنہا کے سابق شوہر سیدنا عبیداللہ بن  جحش  رضی اللہ عنہ حبشہ میں مرتد ہوکر فوت ہوئے تھے؟ ==================== پچھلے دنوں کچھ دوستوں نے  ام المومنین ام حبیبہ رضی اللہ عنہا کے سابق شوہر سیدنا عبیداللہ بن جحش رضی اللہ عنہ کے حبشہ میں مرتد ہوکر فوت ہوجانے سے متعلق استفسار کیا کہ اس روایت کی کیا حقیقت ہے۔ گرچہ اس سلسلے میں ایک تحریر سال پہلے لکھ کر فیس بک پر پوسٹ کردی تھی، تاہم احباب کے مسلسل استفسار پر اسکو دوبارہ ہدیہ فیس بک کررہا ہوں، تاکہ جنھوں نے یہ تحریر نہیں پڑھی وہ  پڑھ لیں۔ سیدنا عبیداللہ بن جحش ؓ نبی ﷺ کی پھوپھی سیدہ امیمہ ؓ بنت عبدالمطلب کے  صاحبزادے تھے ۔ یہ اور ان کی بہن  ام المومنین سیدہ زینب بنت جحشؓ نبی ﷺ کے پھوپھی زاد تھے۔ ان کا شمار حنفائے مکہ میں ہوتا تھا یعنی وہ لوگ جو کہ نبی ﷺ کی بعثت سے قبل  بھی توحید پر کاربند تھے اور بتوں  کی نذرونیاز کے سخت مخالف تھے۔ بہت صالح طبیعت اور  نیک انسان مشہور تھے اس لیے سردار   ان مکہ میں سے عتبہ بن ربیعہ  کی سوتیلی نواسی جو کہ ابی العاص بن امیہ کی سگی نواسی تھیں یعنی سیدنا ابو سفیانؓ کی بیٹی سیدہ رملہ بنت ابو سفیان ؓجیسی عزت و شرف والی  خاتون آپ کے حبالہ عقد میں آئیں۔ نبی ﷺ کے اعلان نبوت کے بعد ان دونوں میاں بیوی نے  ابتدائی زمانے میں ہی اسلام قبول کرلیا  تھا۔  سیدہ رملہ بنت ابو سفیانؓ اور سیدنا عبیداللہ بن جحش ؓ دونوں اعلیٰ خاندانوں سے تھے اور مکہ میں انہیں تمام عیش و عشرت حاصل تھے لیکن قبول اسلام کے بعد ان کے لئے بھی دیگر مسلمانوں کی طرح زندگی تنگ کردی گئی جس کی وجہ سے نبی ﷺ کی صحبت و معیت میں  تقریباً ۶ سال کا عرصہ گزارنے کے بعد حکم نبویﷺ کے تحت یہ جوڑا سرزمین حبشہ  کو ہجرت کرگیا۔ حبشہ پہنچ کر ان کے گھر ایک بیٹی  حبیبہ کی ولادت ہوئی، جس کے نام پر سیدہ رملہ بنت ابوسفیانؓ کی کنیت ام حبیبہؓ قرار پائی۔   حبشہ میں قیام کے تیرہ سال بعد ؁ ۶ہجری میں سیدنا عبیداللہ بن جحش ؓ انتقال کرگئے اور سیدہ ام حبیبہ ؓ دیار غیر میں تنہا رہ گئیں، جس پر نبی ﷺ نے  اپنے صحابی سیدنا عمرو بن امیہ ضمریؓ کے ہاتھوں شاہ حبش نجاشی کو  سیدہ ام حبیبہؓ کے لئے نکاح کا پیغام بھیجا جس پر  سیدہ ام حبیبہؓ کی طرف سے  مقرر وکیل سیدنا خالد بن سعید ؓ نے خطبہ نکاح پڑھا  اور سیدہ ام حبیبہؓ کا ہاتھ نبی ﷺ کے ہاتھ میں دیکر آپؓ کو ام المومنین ہونے کا شرف  مختص کردیا گیا۔ سیدنا عبیداللہ بن جحشؓ کے بارے میں منقطع اور مجروح روایات کے تحت یہ باور کروایا گیا کہ آپ حبشہ جاکر شراب کے رسیا ہوگئے تھے ، اسی لئے شراب کی لت کے تحت آپ نے اسلام ترک کرکے عیسائیت اختیار کرلی تھی اور اسی حالت ارتداد میں آپ اس دارفانی سے رخصت ہوگئے۔ یہ افسانہ کئی وجوہ کی بناء پر سخت غیر معتبر اور کذب پر مبنی ہے۔  پہلے ہم اس روایت پر علم الروایت کے تحت بحث کرینگے، اس کے بعد علم الدرایۃ کے تحت  اس روایت کا غلط ہونا ثابت کرینگے ان شاءاللہ۔ اس روایت کو ابن ہشام اپنی سیرت میں ابن اسحٰق  کی روایت سے لائے ہیں، جس کا سلسلہ سند عروہ بن زبیرؒ پر جاکر ختم ہوجاتا ہے۔  عروہ تابعی تھے، جن کی پیدائش سیدنا عمرؓ کی خلافت کے اوائل دور میں ہوئی اور وہ اس روایت کا آگے کا سلسلہ نہیں بتاتے سو یہ روایت منقطع ہوئی اور منقطع روایت کی بناء پر کسی سابقون الاولون شخص کو مرتد و نصرانی نہیں قرار دیا جاسکتا۔  عروہ کے اس قول کو ایک دوسری سند سے امام بیہقی بھی اپنی دلائل النبوۃ میں لائے ہیں لیکن اس سند میں بھی دو علتیں موجود ہیں۔ پہلی تو یہی کہ یہ منقطع روایت عروہ پر جاکر ختم ہوجاتی ہے، دوم اس میں ابن لہیہ جیسا مختلف  فیہ راوی موجود ہے جس پر تعدیل کے مقابلے میں مفسر جرح موجود ہے  جبکہ  یہ اپنی آخری عمر میں اختلا ط کا شکار  بھی ہوگئے تھے۔  (تقریب التہذیب)۔ یہی روایت  طبقات ابن سعد میں بھی مروی ہے لیکن اس کی سند میں واقدی جیسا مشہور زمانہ کذاب اور  وضاع راوی موجود ہے (سیر اعلام النبلا ء للذہبی ، الجرح والتعدیل  للابن ابی حاتم) سو کسی سابقون الاولون   شخص کے ارتدادکے بارے میں  واقدی جیسے کذاب راوی کی روایت قطعی لائق حجت نہیں ہوسکتی۔  واقدی کی ہی سند سے یہ روایت امام حاکم کی مستدرک میں بھی موجود ہے سو اس سے استدلال بھی ممکن نہیں۔ امام ابن سید الناس نے اسی طور کی  روایت اپنی کتاب ’’عیون الاثر‘‘ میں رقم کی ہے لیکن اس کی کوئی سند بیان نہیں کی، اس لیے بے سند بات کا کوئی اعتبار نہیں۔  عبیداللہ بن جحشؓ کی بابت اس طرح کی روایات سے متاثر ہوکر بغیرکسی سند کے  علامہ ابن عبدالبر نے الاستعیاب میں اور ابن حجر عسقلانی نے الاصابہ میں ان کے عیسائیت قبول کرکے مرتد ہوکر مرجانے کے قصہ کو نقل کیا ہے جو کہ بلاسند اور صحیح ثابت نہ ہونے کی بناء پر قطعی معتبر نہیں۔اور اسی طرح ان حضرات کی اتباع میں بغیر تحقیق کئے علامہ شبلی سے لیکر علامہ صفی الرحمٰن مبارکپوری تک نے اپنی کتب میں اس روایت کو جگہ دی۔ جبکہ حقیقت یہ  ہے کہ یہ  لغو قصہ صرف دو سندوں سے مروی ہے، جس میں سے پہلی سند عروہ بن زبیر پر جاکر ختم ہوجاتی ہے سو منقطع  اور ناقابل حجت قرار پائی جبکہ دوسری سند میں واقدی جیسا کذاب و وضاع راوی پایا جاتا ہے جسکی شہادت سابقون الاولون میں سے کسی شخص کے خلاف قطعی لائق حجت نہیں ہوسکتی۔ البتہ سیدنا عبیداللہ بن جحشؓ کے انتقال اورسیدہ ام حبیبہؓ کے نبی ﷺ سے نکاح سے متعلق سنن ابو داود اور نسائی میں ایک روایت آتی ہے جس میں مذکور ہے کہ ’’سیدہ ام حبیبہؓ سیدنا عبیداللہ بن جحش ؓ  کے نکاح میں تھیں، جو نجاشی کے ملک میں وفات پاگئے اور ام حبیبہؓ حبشہ میں ہی تھیں کہ ان کا نکاح نجاشی نے نبی ﷺ سے کردیا، ان کا مہر چار ہزار درہم  نجاشی نے ادا کیا، پھر انہیں  سیدنا شرحبیل بن حسنہؓ کے ہمراہ مدینہ بھیج دیا گیا‘‘۔  اس روایت کو امام ابن مبارک معمر سے، وہ زہری سے ،وہ عروہ سے اور وہ ام حبیبہؓ سے نقل کررہے ہیں۔ البتہ اس روایت میں زہری مدلس ہیں جو کہ عن سے روایت کررہے ہیں تاہم جمہور محدثین نے عروہ سے زہری کی عن سے روایت کو سماع پر محمول کیا ہے سو  اوپر مذکور دونوں سندوں سے یہ سند کافی بہتر ہے اور اس روایت میں سیدنا عبیداللہ بن جحشؓ کی وفات اور ام حبیبہؓ کے نبی ﷺ سے نکاح کا واقعہ  تو مذکور ہے لیکن  سیدنا عبیداللہ بن جحشؓ کے نصرانی ہوکر مرتد فوت ہوجانے کی کوئی ہفوات درج نہیں۔  المختصر روایتاً  سیدنا عبیداللہ بن جحشؓ کا  اسلام کو چھوڑ کر نصرانیت کو قبول کرلینے   کا قصہ  ثابت نہیں اور قطعی غیر معتبر ہے۔ پھر درایتاً بھی یہ کہانی سخت لغو ہے جیسا کہ اس کہانی میں باور کروایا گیا کہ   سیدنا  عبیداللہ بن جحشؓ نے شراب کی لت  کی وجہ سے اسلام ترک کرکے عیسائیت قبول کی تھی۔ بھلا مکے کے ابتدائی اور پر فتن ماحول میں ہجرت حبشہ سے قبل جس شخص نے نبی ﷺ کی معیت میں سخت ترین چھ سال گزارے ہوں، جس میں اسکو کفار کے ہاتھوں ہر طرح کی ایذا رسانیاں سہنی پڑی ہوں اور وہ اس وقت ان سب میں  ثابت قدم   بھی رہا ہو، اس کا ایمان حبشہ جاتے ہی اتنا کمزور پڑگیا کہ صرف شراب کی عادت سے مجبور ہو کر اس نے اسلام چھوڑ کر نصرانیت قبول کرلی۔ جبکہ اس شخص کا تعلق حنفائے مکہ میں سے تھا جو کہ نبی ﷺ کی بعثت سے پہلے بھی توحید پرست تھے۔ اگر سیدنا عبیداللہ بن جحشؓ کو عیسائیت اتنی ہی مرغوب نظر آتی ، جیسا اس سلسلے میں مروی بعض روایات میں مذکور ہے کہ انہوں نے فرمایا کہ  ’’میں نے تمام ادیان کو بغور دیکھا لیکن نصرانیت سے عمدہ کسی کو نہیں پایا، سو نصرانیت قبول کرلی‘‘ (طبقات ابن سعد، المستدرک الحاکم بسند واقدی)، تو بعثت سے پہلے مکہ میں ورقہ بن نوفل کی صورت میں ایک عیسائی عالم موجود تھے، تب ہدایت کے طالب اس شخص کو توحید کی جگہ عیسائیت قبول کرلینی چاہیئے تھی، لیکن اس وقت بھی عیسائی ہوجانے کے بجائے آپؓ اللہ کے پیغام کا انتظار کرتے رہے اور نبی ﷺ کی بعثت کے چند ماہ  بعد ہی  اسلام قبول کرلیا۔ پھر  یہ شراب کا قصہ بھی کافی عجیب ہے، جناب سیدنا  عبیداللہ بن جحشؓ کو شراب کی عادت کے تحت عیسائیت قبول کرنے کی کیا ضرورت تھی، وہ مسلمان رہ کر بھی شراب پی سکتے تھے کیونکہ اس وقت تک شراب کی ممانعت تو ہوئی نہیں تھی  سو  شراب کی عادت کو بنیاد بنا کر اسلام سے نصرانیت قبول کروانا انتہائی لغو حکایت ہے۔ پھر اس بابت سب سے وزنی دلیل  صحیح بخاری میں مذکور سیدنا ابو سفیانؓ اور ہرقل کے مابین وہ واقعہ ہے جس میں مذکور ہے کہ صلح حدیبیہ کے بعد نبی ﷺ نے  جب مختلف ملکوں کے فرمانرواوں کو خطوط بھیجے تو  قیصر روم ہرقل کو بھی  سیدنا دحیہ کلبی ؓ کے ہاتھوں ایک خط بھیجا۔ جب وہ خط قیصر روم کے حوالے کیا گیا تو اس نے   شام میں تجارت کی غرض سے آئے ہوئے عربوں کے وفد کو دربار میں بلا بھیجا، جس کی سربراہی سیدنا عبیداللہ بن جحشؓ کے سسر سیدنا ابو سفیانؓ کر رہے تھے، جو کہ اس وقت تک اسلام نہیں لائے تھے۔قیصر نے سیدنا ابو سفیانؓ سے کئی سوالات کئے جن میں سے ایک سوال یہ بھی تھا کہ  ’’جو لوگ اس دین میں داخل ہوگئے، کیا ان میں سے کوئی اس بناء پر مرتد ہوا کہ اسکو یہ دین پسند نہ آیا ہو؟ سیدنا ابو سفیانؓ نے جواب دیا ، نہیں۔‘‘ (صحیح بخاری) جبکہ سیدنا ابو سفیانؓ کے خود کے الفاظ ہیں اس روایت میں کہ میں اگر کچھ مخالف کہہ سکتا تو ضرور کہتا۔ اب خود سوچئیے کہ سیدنا ابو سفیانؓ سیدنا عبیداللہ بن جحشؓ کے سسر تھے، اگر سیدنا عبیداللہ بن جحشؓ نے مرتد ہوکر  سیدنا ابو سفیان ؓ کی بیٹی سیدہ ام حبیبہؓ کو چھوڑا ہوتا تو ابو سفیانؓ اس بات کو بہت بڑھا چڑھا کر  بیان فرماتے لیکن اس کے باوجود آپؓ نے  صاف بیان دیا کہ  (ان کے علم کی حد تک )نبی ﷺ کے دین سے کوئی شخص مرتد نہیں ہوا۔ کم از کم واقدی اور دوسرے لوگوں کی نسبت سیدنا عبیداللہ بن جحشؓ کے ارتداد سے سیدنا ابو سفیان ؓ زیادہ باخبر رہ سکتے تھے۔انکا ارتداد کے اس قصہ کو بیان نہ کرنا اس روایت کے غیر صحیح ہونے پر ثبوت صریح مہیا کردیتا ہے۔۔ سو روایتاً و  درایتاً دونوں اعتبار سے ہی یہ قصہ سخت مجروح اور ناقابل اعتبار ہے اور ایسی بے بنیاد  کہانی کی بنیاد پر کسی سابقون الاولون مسلمان کے ارتدار پر ایمان لانا قطعی درست طرز عمل نہیں۔المختصر سیدنا عبیداللہ بن جحش ؓ سابقون الاولون میں شامل ایک شخص تھے، جنکی وفات حالت ایمان میں ہوئی اور جن کو اس امت کی وہ تمام مراعات حاصل ہیں جو کہ کسی بھی صحابی رسولﷺ کو حاصل ہونی چاہیئے۔ تحریر: محمد فھد حارث

##############################
https://web.facebook.com/mohammad.f.haris/posts/10158188299529903
ہمارا معاشرہ اور صفائی ======= ہم اُس  رب کے ماننے والے ہیں جو اپنی بابت سورۃ البقرۃ آیت نمبر ۲۲۲  میں فرماتا ہے کہ ان اللہ یحب التوبین و یحب المتطھرین یعنی بیشک اللہ توبہ کرنے اور  پاک  و صاف ستھرا رہنے والوں کو پسند  فرماتا ہے۔ ہمارے نبیﷺ نے اپنی تعلیمات میں الطھور شطر الایمان  کہہ کر ایمان کے نصف کو ہی صفائی و نظافت قرار دے ڈالا۔  لیکن انتہائی افسوس  سے کہنا پڑتا ہے کہ جب ہم مسلم معاشروں کو دیکھتے ہیں تو وہ ان تعلیمات سے کوسوں دور نظر آتے ہیں۔  نظافت و صفائی سے متعلق ان کے اقدام و اہتمام ان کو اللہ کا پسندیدہ بندہ بنانا تو دور کی بات مالک کی نظر میں سخت غیر پسندیدہ ٹھہرانے کو کافی ہے۔ جس چیز کو ہمارے نبی ﷺ نے نصف ایمان قرار دیا ہو، اس بابت مسلم معاشرے نصف کیا سرے سے ہی ایمان سے خالی نظر آتے ہیں۔ یہاں مثلِ شیطان ہم اپنے ماحول، اپنے معاشرے کی گندگی کے لئے دوسروں کو موردِ الزام ٹھہراتے ہیں۔  جب آدم علیہ السلام کو  اپنے غرور و تکبر کے تحت شیطان سجدہ کرنے سے عاجز رہا تو اپنی اس گمراہی کا وبال یہ کہہ کر اس نے  اللہ تعالیٰ پر ڈالنا چاہا کہ فبما اغویتنی لاقعدن لھم صراطک المستقیم  یعنی بسبب  اس کے کہ  تو نے مجھے گمراہ کیا ، میں قسم کھاتا ہوں کہ میں ان کے لئے  تیری سیدھی  راہ پر بیٹھوں گا (سورۃ الاعراف :۱۴) ، بالکل ایسے ہی اپنے معاشرے میں موجود گندگی کے لئے عوام حکومت کو موردِ الزام ٹھہراتی ہے تو حکومت عوام کی گندی عادتوں کو اس کا سبب قرار دیتی ہے۔ یقیناً معاشرے میں صفائی ستھرائی کا انتظام کرنا اور کوڑا  کرکٹ کو  مناسب طریقے سے ٹھکانے لگانا حکومت کی ذمہ داریوں میں سے ایک ذمہ داری ہے لیکن یاد رکھئے کہ  معاشرے کو صاف رکھنا اور بے جا کوڑا کرکٹ نہ پھیلانا ایک مسلمان شہری کی بھی ذمہ داری ہے۔  پیچیدگی وہاں پیدا ہوتی ہے  جہاں ہم  مسائل کا حل ڈھونڈنے کےبجائے حقوق و فرائض کی بحث میں مبتلا ہوجاتے ہیں جبکہ حقیقت یہ ہےکہ اسلام میں سرے سے یہ بحث و جدل موجود ہی نہیں۔ اسلام نے حقوق کے بجائے فرائض پر زور دیا ہے اور اپنے ہر ماننے والے کو یہ خاص تاکید کی ہے کہ وہ احسن طریقے اور پوری ذمہ داری سے اپنے فرائض دینی  حکم سمجھ کر سرانجام دیتا رہے۔ دوسرے اس کے حقوق پورے کررہے ہیں  یا نہیں، اسکا وبال ان پر ہوگا۔ ایک صحابیؓ نے جب نبی ﷺ سے پوچھا کہ اگر حکمران ہمارے حقوق پورے نہ کریں تو ہم کیا کریں، آپﷺ نے فرمایا کہ تم اپنے فرائض انجام دیتے رہو، ان کے کاموں کا وبال ان کے سر ہے اور تمہارے کاموں کا وبال تمہارے سر او کما قال۔ سو حکومت کیا کررہی ہے اور کیا نہیں، اسکو موضوعِ بحث بنائے بغیر ہمیں یہ دیکھنا ہوگا کہ ہم کیا کرسکتے ہیں اور ہمیں کیا کرنا چاہیئے۔  نبیﷺ نے فرمایا کہ تم میں بدترین  آدمی وہ ہے جس کے شر سے اسکا پڑوسی محفوظ نہ ہو۔ ہمارے سادہ لوح مسلمان بھائی یہ سمجھتے ہیں کہ شاید اس سے مراد اپنے پڑوسی سے فقط لڑائی جھگڑا یا جدل کرنا ہے جبکہ  یہاں شر کا لفظ بہت وسیع المعنی ہے اور یہ کلام نبویﷺ کی خصوصیت ہے کہ آپﷺ دین کے آفاقی مزاج کے تحت ہمیشہ عمومی و آفاقی الفاظ کا چناؤ کیا کرتے تھے۔ اس حدیث میں شر سے مراد اپنے پڑوسی کو کسی بھی قسم کی تکلیف دینا ہے چاہے وہ اس سے لڑائی جھگڑا کرنا ہو یا  اپنے گھر  کا پانی اس کے گھر کے آگےچھوڑنا  ہو یا پھر راستے کو اس طرح گندگی سے خراب کرنا ہو  کہ گزرتے ہوئے محلہ داروں کو پریشانی ہو۔ ہمارے معاشروں میں بعض دفعہ یہ پریشانی تمام اہل محلہ مل کر ایک دوسرے کے لئے کھڑی کرتے ہیں۔ کسی ایک غریب کے خالی پلاٹ کو کچرا کنڈی بنا دیا جاتا ہے جہاں سارامحلہ اپنا گند پھینکتا ہے جس سے محلے میں تعفن و بیماری بھی پھیلتی ہے اور خود اہلِ محلہ بھی پریشان ہوتے ہیں۔ گویا سب مل جل کر باہم ایک دوسرے کے لئے شر کا سبب بن رہے ہوتے ہیں۔ اور یہ کام اس رب کے ماننے والے کرتے ہیں جو  اپنے بندوں میں اس صفت کا متقاضی ہے: يُحِبّونَ أَن يَتَطَهَّروا وَاللَّهُ يُحِبُّ المُطَّهِّرينَ یعنی  جو صفائی ستھرائی اختیار کرتے ہیں اور اللہ صاف رہنے والوں کو پسند کرتا ہے (سورۃ التوبہ : ۱۰۸)  ہماری غلطی یہ ہے کہ ہم نے  طہارت اور صفائی کے احکامات کو محض انفرادی سطح پر لائق عمل سمجھ لیا ہے۔ ہمارے نزدیک صفائی و طہارت سے مراد محض پانچ وقت مسواک اور وضو کرکے صلوٰۃ ادا کرنا، غسل کرکے جمعہ پڑھ لینا اور استنجاء  میں استبراء وغیرہ کرنا رہ گیا ہے۔ جبکہ حقیقت میں یہ صفائی کا نہایت محدود تصور ہے۔ قرآن نے مومن کی صفت صفائی پسند بیان کی ہے اور کوئی انسان بھلا کیونکر صفائی پسند قرار دیا جاسکتا ہے جبکہ وہ اپنے آس پاس گندگی برداشت کرنے کو  نہ صرف تیار ہو بلکہ اس کے تدارک کے لئے کسی عملی جدوجہد  کی طرف بھی راغب نہ ہو۔ ہمارا اصل مسئلہ حد درجہ سوء ظن اور خود غرضی ہے۔ ہم یہ سوچ کر اپنے آس پاس کو صاف نہیں کرتے کہ بھئی میں نے یہ گند تھوڑی پھیلایا ہے جو میں صاف کروں اور یہی وہ سوچ ہے جو افرادِ معاشرہ کو ایک گندہ اور تعفن زدہ ماحول برداشت کرنے پر آمادہ کرلیتی ہے۔ جبکہ ہمارے نبیﷺ کی تعلیم و عمل تو یہ ہے کہ جب ایک بدو مسجدِ نبویﷺ میں پیشاب کردیتا ہے تو بجائے اس بدّو کو حکم کرنے کے  کہ وہ اپنی گندگی صاف کرے، آپﷺ دوسروں سے کہہ کر اس کے پیشاب پر پانی ڈلوا کر اس کو صاف کرواتے ہیں۔ جس زمانے میں گھروں میں بیت الخلاء کے انتظام نہ ہوتے تھے اور عموماً لوگ گھروں کے باہر رفع حاجت کیا کرتے تھے، اس وقت بھی آپﷺ نے مسلمانوں کو خاص تاکید کی کہ راہگیروں کے چلنے کی جگہ اور درختوں کے نیچے پیشاب نہ کریں کہ اس سے لوگوں کو پریشانی لاحق ہوگی۔ جبکہ آج ہمارا یہ حال ہے کہ ہمارے بھائی عام شاہراؤں پر جہاں مردو خواتین سب گزر رہے ہوتے ہیں بلا کسی جھجھک کے شلوار  نیچے کئے رفع حاجت فرمارہے ہوتے ہیں جس کی وجہ سے تعفن و بدبو کے سبب عام راہگیروں کا گزرنا دشوار ہوجاتا ہے۔  پچھلے دنوں میرے تایا کا انتقال ہوگیا، وہ ملیر  کوثر ٹاؤن کراچی کے رہائشی تھے، مجھے اچھے سے یاد ہے کہ بچپن میں ان کا گھر جس گلی میں واقع تھا وہ کوثر ٹاؤن کی سب سے خوبصورت اور چوڑی گلی کہلاتی تھی جبکہ آج پچھلے دو سال سے یہ حال ہے کہ پوری گلی ہمہ وقت گٹر کے پانی سے بھری رہتی ہے۔  بلدیہ کو تو جانے دیجئے خود اہل محلہ کو کوئی خیال نہیں کہ ہر گھر سے ماہانہ کچھ پیسے جمع کرکے باقاعدگی سے گٹر کی صفائی کروائیں لیکن  ۱۵۰ اور ۳۰۰ گز کےگھروں میں رہنے والے لوگوں کی جیب سے خود کے محلے کی صفائی کے لئے  ماہانہ ۲۰۰ روپے  بھی نہیں نکلتے۔ میں اپنی اب تک کی زندگی میں تقریباً ۸۰ فیصد یورپ گھوم چکا ہوں، اس کے علاوہ  مشرق بعید کے بھی ممالک دیکھنے کا اتفاق ہوا ہے۔ وہ یورپی اقوام جو  اپنی ڈارک ایجز میں نہانے تک کے روادار نہ تھے، جنہوں نے خوشبوئیں صرف اس لئے ایجاد کی تھی کہ نہ نہانے کے سبب ان کے جسموں سے  جو بدبو کے بھبھکے  اٹھتے ہیں کچھ کم ہوسکیں، جن کی تمام آمدو رفت کیچڑ زدہ سڑکوں پر ہوتی تھی اور جو غلاظت میں  گھٹنوں گھٹنوں چلتے تھے، آج ان کا حال یہ ہے کہ آپ کو ڈھونڈنے سے بھی ان کی بیشتر  شاہراہوں پر گندگی نہیں ملتی۔  بعض یورپی شہر جیسے پیرس اور برسلز وغیرہ میں ریلوے سب بربس کے ساتھ پھر بھی گندگی و غلاظت نظر آجاتی ہے لیکن  یورپ کے  اکثر گاؤں اور مضافاتی  قصبے اس قدر صاف اور نکھرے ہوتے ہیں کہ ان کو دیکھ کر حیرت ہوتی ہے کہ یا اللہ یہ واقعی ایسے ہیں یا پھر لوگوں نے مصنوعی طور پر چند گھنٹوں کے لئے ان کو یوں بنا رکھا ہے۔ بالکونی میں سلیقے سے رکھے خوبصورت پھولوں کے گملے، گھر کے باہر چھوٹی سی کیاری میں قطار میں لگے حسین پودے الگ ہی منظر پیش کررہے ہوتے ہیں۔ ہم بچپن میں کیلنڈر میں جو  خوبصورت سینریز دیکھتے آئے ہیں، میں نے وہ سب حقیقت میں یورپ میں دیکھی ہیں۔ یہ حال ہے ان لوگوں کی نظافت کا جو کہ اللہ کے "کافر" ہیں۔ اور ایک ہم مسلمان ہیں جن کے شب و روز گندگی میں بسر ہوتے ہیں۔ اب سوال یہ پیدا ہوتا ہے کہ کیا کیا جائے، تو اسکا جواب یہ ہے کہ کرنے کا اصل کام یہ ہے کہ ہم یہ جانیں کہ ایک ذمہ دار شہری ہوتے ہوئے ہمارے کیا فرائض ہیں۔ وہ کیا اقدامات ہیں جن پر عمل کرکے ہم اپنے ملک  و شہر کو صاف ستھرا رکھ سکتے ہیں؟ اگر حکومت ہمارے حقوق کا خیال نہیں کررہی تو پھر ہم کو خود اس کے لئے کچھ کرنا پڑے گا۔ اس کے لئے سب سے بہتر یہ ہے کہ ہر محلہ اپنی ایک کمیٹی تشکیل دے جو محلے کے تمام گھروں سے ایک نہایت معقول رقم ماہانہ لے جس سے وہ محلے اور سوسائٹی کی دیکھ بھال کے انتظام کرسکے۔ اس انتظام میں صفائی و نظافت بھی آجاتی ہے اور مرمّت وغیرہ کے کام  بھی۔  منتظمین کو چاہیئے کہ  ہر ماہ جمع ہونے والے پیسوں سے محلے میں ہر کچھ فاصلے   پر کوڑےدان نصب کروائیں  جن  کو روزانہ کی بنیاد پر بھنگی و جمعدار کو خالی کرنے کو کہا جائے۔ ساتھ ہی ایسی جگہوں کا پتہ لگایا جائے جہاں حکومت کی طرف سے شہر کا کچرا ڈمپ کیا جاتا ہے تاکہ کوڑے دان سے جمع ہونے والا کچرا، کچرا گاڑی کے ذریعے  ان جگہوں پر ڈمپ کروایا جائے۔  یاد رکھئے اگر ہم اپنے آس پاس صفائی و نظافت دیکھنا چاہتے ہیں تو ہم کو اپنی مدد آپ کے تحت عمل کرنا ہوگا۔ اپنے سوک سینس کو جِلا بخشنی ہوگی اوراپنے جسم کے ساتھ ساتھ اپنے ماحول کی صفائی ستھرائی پر بھی خصوصی توجہ دینی ہوگی۔ حکومت کی نااہلیوں کا رونا یا دیگر شہریوں کی غیر ذمہ داریوں پر چہ بہ چیں ہوکر خود بھی معاشرے کی اصلاح سے دستبردار ہوجانا  اسلام کے معاشرتی مزاج کے قطعی خلاف ہے۔ یاد رکھئے اللہ  کا قانون اٹل ہے کہ جو قوم خود اپنے حال کو بدلنے پر توجہ نہیں کرتی، اللہ بھی اس کے حال پر رحم نہیں کھاتا۔ سو کوشش کرکے لوگوں میں  معاشرتی شعور اجاگر کیجئے۔ خود بھی سمجھئے اور دوسروں کو بھی سمجھائیے کہ معاشرتی زندگی ہم سے کیا تقاضہ کرتی ہے۔ بلا  سوچے گندگی پھیلانا، سڑکوں پر کچرا پھینکنا، راستوں پر رفع حاجت کرنا، شاہراہوں پر تھوکنا، بے سبب جانوروں کو مارنا، بلا وجہ پودوں اور درختوں کو نقصان پہنچانا ہمارے معاشرے  اور ماحول کے لئے سم قاتل ہے۔ اسلام ہم سے ڈسپلن  یعنی نظم کا مطالبہ کرتا ہے، اس نے ہمارے ایمان کو صفائی و نظافت سے مشروط کرکیا ہے۔ سو اپنے نصف ایمان کی حفاظت کی خاطر، ایک اچھا مسلمان بننے کی خاطر ہمیں  اپنی اصلاح کرنی ہوگی، اپنے ساتھ رہنے والوں کی اصلاح کرنی ہوگی اور بے لوث ہوکر کام کرنا ہوگا۔ تحریر: محمد فھد حارث

##############################
https://web.facebook.com/mohammad.f.haris/posts/10158197309984903
اسلام اتحاد امت کامطالبہ کرتا ہےاور مسلمان آپس میں افتراق کے بہانے ڈھونڈتے ہیں۔ عقائد سے لیکر احکامی مسائل تک تاریخ سے لیکر سیاست تک سب میں صرف اختلاف در اختلاف۔ ملتِ كفر اتحاد کے بہانے ڈھونڈتی ہے جبکہ ملتِ اسلامیہ کو اختلاف کے مواقع چاہیئے ہوتے ہیںاسلام اتحاد امت کامطالبہ کرتا ہےاور مسلمان آپس میں افتراق کے بہانے ڈھونڈتے ہیں۔ عقائد سے لیکر احکامی مسائل تک تاریخ سے لیکر سیاست تک سب میں صرف اختلاف در اختلاف۔ ملتِ كفر اتحاد کے بہانے ڈھونڈتی ہے جبکہ ملتِ اسلامیہ کو اختلاف کے مواقع چاہیئے ہوتے ہیں

##############################
https://web.facebook.com/mohammad.f.haris/posts/10158194623899903
اگر اخروی زندگی کی فلاح ہی اصل مقصود ہے تو پھر اس دنیاوی زندگی میں ضروریات کے پورا ہوجانے کے بعد آسائشوں کے حصول کے لئے وقت صرف کرنا اضاعت وقت محسوس ہوتا ہے۔ جسم کی خوبصورتی پر جتنا وقت جتنا پیسہ صرف کرلو، بالآخر اس خوبصورتی نے ڈھل جانا ہے، اس جسم نے بھدا ہوجانا ہے۔ تاہم اگر یہی وقت یہی پیسہ روح کی خوبصورتی پر صرف کیا جائے تو اخروی نجات کا ذریعہ ضرور بن سکتا ہے۔ جتنا اچھا پہن لو، جتنے خوبصورت دِکھ لو، جسم کا اصل زوال ہے۔ لیکن اگر روح کی طہارت و نکھار کی طرف آو تو اسکو دوام حاصل ہے کیونکہ آخرت تو سدا کی زندگی ہے جبکہ دنیا محض چند روزہ۔ معلوم نہیں یہ بات کیوں سمجھ نہیں آپاتی۔ کیوں ہم آخرت کے اوپر دنیا کو ترجیح دیتے ہیں؟ کیوں ہم اتنے کوتاہ اندیش ہوتے ہیں کہ چند دہائیوں پر مشتمل زندگی کے لئے خوب محنت کرتے ہیں، وقت لگاتے ہیں، مکان و جائداد بنانے کی فکر میں مصروف رہتے ہیں جبکہ اپنی کمائی سے بنائے گئے اُس  مکان میں شاید ہم کو بیس پچیس سال کا قیام بھی نصیب نہیں ہوپاتا  لیکن آخرت جو سدا رہنے والی ہے وہاں نہ گھر بنانے کا خیال آتا ہے اور نہ جائداد۔ پتہ نہیں کیوں وہاں کی فکر دامن گیر نہیں ہوتی۔ کیا بیٹھا ہے ایسا ہمارے ذہنوں میں کہ ہم کو اس قدر اندھا کردیتا ہے۔ شاید ہم حقیقی مومن نہیں، شاید ہم زبان سے ایمان کے اقراری تو ہیں لیکن اندر کہیں تحت الشعور میں آخرت کے منکر یا مذبذب ہیں۔ معلوم نہیں کیا ماجرا ہے۔

##############################
https://web.facebook.com/mohammad.f.haris/posts/10158200033649903
میلادی روایتوں کا ضعف ====== سیدنا سلیمان ندوی مرحوم  "سیرت النبیﷺ " جلد سوم میں لکھتے ہیں: "اُن روایات کی جانچ پڑتال اور تنقیدمیں ، جن کا تعلق احکامِ فقہی سے ہے، محدثین نے جو سختی اور شدت اختیار کی ہے وہ  مناقب اور فضائل کے باب میں نہیں کی ہے۔ چنانچہ علم الحدیث کے بڑے بڑے اماموں نے اعلانیہ اس کا اعتراف کیا ہے، یہی وجہ ہے کہ آیاتِ قرآنی کے الگ الگ فضائل، نام بنام تمام خلفا کے مناقب، مقامات اور شہروں کے محامد، اعمالِ انسانی کے مبالغہ آمیز ثواب و عقاب کے بیانات، آنحضرتﷺ کے متعلق کاہنینِ عرب کی پیشن گوئیاں اور اشعار اور عجیب و غریب غیر صحیح فضائل، معجزات اور برکات وغیرہ کا یہ بے پایاں دفتر روایات میں موجود اور کتابوں میں مدون ہے۔ یہ روایات زیادہ تر تیسرےاور چوتھے درجہ کی کتبِ حدیث میں پائی جاتی ہیں۔۔۔۔حافظ قسطلانی نے انہی روایات کو تمیز اور نقد کے بغیر مواہب لدنیہ میں داخل کیا۔۔۔ اسلام میں میلاد کی مجلسوں کا رواج غالباً چھٹی صدی سے ہوا ہے ۔ تتبع سے یہ ثابت ہوا کہ ان روایتوں کا بڑا حصہ انہی کتابوں کے ذریعہ سے پھیلا ہے، جو ان مجالس کی غرض سے وقتاً فوقتاً لکھی گئیں اور جن کے بکثرت حوالے مواہب لدنیہ میں جابجا آتے ہیں۔۔۔ہمارے ملک میں میلاد کی مجلسوں میں جو بیانات پڑھے جاتے ہیں وہ تمام تر ان ہی بے بنیاد روایتوں سے بھرے ہوتے ہیں" (صفحہ ۴۶۴) سید سلیمان ندوی مرحوم کے اس اقتباس سے کسی حد تک واضح ہوجاتا ہے کہ  میلاد ناموں کے نام سے ہمارے ہاں جو روایات عموماً  واعظ و قُصاص ماہِ ربیع الاوّل میں اپنی مجالس میں بیان فرماتے ہیں، ان کی اکثریت شدید ضعیف ہوتی ہے۔ ان روایات میں خصوصیت کے ساتھ وہ روایات شامل ہیں جو کہ نبیﷺ کی ولادت سے متعلق بیان کی جاتی ہیں۔ ان روایتوں کی استنادی حیثیت کسی قدر کمزور  کیوں نہ ہو، اس سے قطع نظر درایتاً بھی یہ روایت کسی صورت قابلِ قبول نظر نہیں آتیں ۔کسی مستند ماخذ سے پتہ نہیں چلتا کہ آپﷺ کی بعثت کے بعد کسی ایک صحابی یا خود رسول اللہﷺ نے اپنی ولادت کے وقت پیش آمدہ ان  مزعومہ خرقِ عادت امور کو بطور دلیل پیش فرمایا ہو کہ دیکھو میری تو ولادت کے وقت ہی اس قدر معجزات رونما ہوچکے تھے اور تم اہل قریش ان کے شاہد تھے پھر آج تمہارا مجھ پر ایمان لانے کے لئے معجزات طلب کرنا چہ معنی دارد۔ آپ سیرت النبیﷺ کا کسی بھی مستند ماخذ سے مطالعہ کرلیجئے، آپ کو کہیں کوئی ایک سطر نظر نہیں آئے گی جہاں مذکور ہو کہ بعد از بعثت کوئی شخص نبی ﷺ پر اس لئے ایمان لے آیا ہو کہ اس نے آپﷺ کی ولادت کے موقع پر کوئی خرقِ عادت امر دیکھا ہو۔ جبکہ تیسرے چوتھے درجے کی کتب میں ایسی روایات کثرت سے منقول ہیں جن میں  نبیﷺ کی پیدائش کے موقع پر کئی خرقِ عادت امور  کے واقع ہونے کی بابت کلام پایا جاتا ہے۔  حقیقت تو یہی ہے کہ آپﷺ کی ولادت اور بچپن سے متعلق  اکثر روایات بے سند اور غیر ثابت ہیں۔  ان میں سے  بیشتر روایات کے اوپر سید سلیمان ندوی مرحوم نے "سیرت النبیﷺ" کی جلد سوم کے آخر میں مفصل کلام کرکے ان کا غیر ثابت ہونا واضح کیا ہے۔    جیسے کہ بیان کیا جاتا ہے کہ  جب نبی ﷺ پیدا ہوئے تو سیدنا عبدالرحمٰن بن عوفؓ کی والدہ  شفا بنت اوسؓ ولادت کے وقت بی بی آمنہ کے پاس موجود تھیں، وہ کہتی ہیں کہ جب آپﷺ پیدا ہوئے تو پہلے غیب سے آواز آئی، پھر مشرق و مغرب کی ساری زمین میرے سامنے روشن ہوگئی، یہاں تک کہ شام کے محلات مجھ کو نظر آنے لگے۔ اس روایت پر تبصرہ کرتے ہوئے سید سلیمان ندوی لکھتے ہیں کہ یہ حکایت ابو نعیم میں ہے۔ اس کا بیچ کا راوی احمد بن محمد بن عبدالعزیز الزہری نامعتبر ہے اور اس کے بقیہ روات مجہول الحال ہیں۔ اسی طرح ایک دوسری روایت میں آتا ہے کہ بی بی آمنہ نے خواب  میں دیکھا کہ کوئی ان سے کہہ رہا ہے کہ اے آمنہ! تیرا بچہ تمام جہانوں کا سردار ہوگا۔ جب بچہ پیدا ہو تو اس کا نام محمدﷺ اور احمدﷺ رکھنا اور یہ تعویذ اس کے  گلے میں ڈال دینا۔ جب وہ بیدار ہوئیں تو سونے کے پتر پر کچھ اشعار لکھے ملے۔  اس روایت کا راوی  ابو غزیہ محمد بن موسیٰ الانصاری ہے جس کی روایتوں کو امام بخاری  منکر کہتے ہیں۔ متاخرین میں حافظ عراقی نے اس روایت کو بے اصل اور شامی نے انتہائی ضعیف قرار دیا ہے۔    ولادتِ نبوی ﷺ سے متعلق ایک روایت یہ بھی بیان کی جاتی ہے کہ  سیدنا عثمانؓ بن ابی العاص کی والدہ رسول اللہﷺ کی ولادت  کے وقت موجود تھیں۔ وہ کہتی ہیں کہ جب آمنہ کو دردِ زہ  اٹھا تو یہ معلوم ہوتا تھا کہ تمام ستارے زمین پر جھکے آتے ہیں۔ یہاں تک کہ میں ڈری کہ کہیں زمین پر نہ گر پڑیں اور جب آپﷺ پیدا ہوئے تو جدھر نظر پڑتی تھی  روشنی ہی روشنی معلوم ہوتی تھی۔ یہ قصہ ابو نعیم ،طبرانی اور بیہقی نے روایت کیا ہے لیکن اس قصے کی تفصیلات ہی اس کی لغویت پر شاہد ہیں۔ اول تو عثمان بن ابی العاص  کی والدہ مکی نہیں ثقفی تھیں اور طائف میں رہتی تھیں۔ بی بی آمنہ کی زچگی کے وقت ان کا مکہ میں ہونا محل نظر ہے۔ پھر پورا قبیلۂ ثقف رجب ۹ ہجری کے بعد ایمان لایا تھا۔ رجب ۹ ہجری سے قبل اس خاندان کے صرف دو افراد ایمان لائے تھے ۔ ایک سیدنا مغیرہ بن شعبہؓ جو صلح حدیبیہ کے موقع پر ایمان لائے تھے اور ایک عروہ بن مسعود ثقفیؓ  جو ۸ ہجری کے اواخر میں مشرف با اسلام ہوئے تھے اور اسی جرم میں اہل طائف نے انہیں شہید کردیا تھا۔ اس قبیلے کے تمام افراد نبیﷺ کے بدترین دشمن تھے جن میں عثمان بن ابی العاصؓ اور ان کی والدہ بھی شامل تھیں۔ اگر سیدنا عثمانؓ کی والدہ نبیﷺ کی ولادت کے وقت موجود تھیں اور انہوں نے یہ سب اپنی آنکھوں سے دیکھا تھا تو وہ بہت پہلے اسلام لا چکی ہوتیں۔  پھر بقول سید سلیمان ندوی مرحوم  یہ  حکایت روایتاً بھی سخت مجروح ہے۔ اس کا بنیادی راوی یعقوب بن محمد زہری ہے جو کہ پایۂ اعتبار سے ساقط ہے اور دوسرا راوی عبدالعزیز بن عمر بن عبدالرحمٰن بن عوف محض ایک داستان گو اور جھوٹا انسان تھا۔ (سیرت النبیﷺ جلد سوم صفحہ ۶۴۴) نبی ﷺ کی ولادت کے ضمن میں ایک اور طویل روایت نقل کی جاتی ہے کہ  نبیﷺ کے حالتِ حمل میں آجانے کی جو نشانیاں تھیں ان میں سے ایک نشانی یہ بھی تھی کہ اُس رات قریش کے سب جانور بولنے لگے  تھے اور کہنے لگے  کہ ربِ کعبہ کی قسم! نبیﷺ شکم مادر میں آگئے ہیں۔ وہ دنیا جہاں کی امان اور اہل دنیا کے چراغ ہیں۔۔۔ مشرق کے وحشی جانوروں نے مغرب کے وحشی جانوروں کو جاکر بشارت دی۔ پورے ایامِ حمل میں ہر ماہ آسمان و زمین سے یہ ندا سنی جانے لگی کہ بشارت ہو کہ ابو القاسمﷺ کے زمین پر ظاہر ہونے کا زمانہ قریب آگیا ہے۔  بقول سید سلیمان ندوی یہ روایت بھی سخت ضعیف ہے کیونکہ  اس روایت میں یحییٰ بن عبداللہ البابُلتی اور ابو بکر بن ابی مریم موجود ہیں۔ پہلا شخص سخت ضعیف اور دوسرا ناقابلِ حجت ہے۔   جبکہ بقیہ دو رواۃ سعید بن عمرو الانصاری اور اس  کے باپ عمرو الانصاری  کا کوئی اتا پتہ نہیں۔  حافظ ابن حجر نے فتح الباری میں واقدی کی سیر کے حوالے سے نقل کیا ہے کہ آپﷺ نے گہوارے میں کلام کیا ۔ ابن سبع کی خصائص میں ہے کہ فرشتے آپﷺ کا گہوارہ ہلاتے  تھے۔ سب سے پہلا فقرہ جو زبانِ مبارک سے نکلا وہ یہ تھا الحمدللہ کبیراً و الحمدللہ کثیراً۔  اس روایت پر تبصرہ کرتے ہوئے سید سلیمان ندوی لکھتے ہیں کہ واقدی کی سیر سے مراد اگر واقدی کی مغازی ہے تو اس کا کلکتہ کا مطبوعہ نسخہ جو میرے پیشِ نظر ہے اس میں یہ واقعہ مذکور نہیں اور اگر ہوتا بھی تو واقدی کا کیا اعتبار ہے؟ ابن سبع اور عائذ وغیرہ زمانۂ متاخر کے لوگ ہیں اور قدماء سے روایت کی نقل میں بے احتیاط ہیں۔ کسی قدیم ماخذ سے اس روایت کا علم نہیں ہوتا۔ معلوم نہیں انہوں نے یہ روایتیں کہاں سے لیں۔ ایک روایت میں آتا ہے کہ بی بی آمنہ کہتی ہیں کہ جب آپﷺ پیدا ہوئے تو روشنی چمکی۔ جس سے تمام مشرق و مغرب روشن ہوگئے اور آپﷺ دونوں ہاتھ ٹیک کر زمین پر گر پڑے (گویا سجدہ کیا)، پھر مٹھی سے مٹی اٹھالی (اہل میلاد اس سے یہ مطلب لیتے ہیں کہ پوری روئے زمین پر قبضہ کرلیا) اور آسمان کی طرف سر اٹھایا۔ سید سلیمان ندوی لکھتے ہیں  کہ یہ حکایت ابن سعد میں متعدد طریقوں سے مذکور ہے۔ مگر ان میں سے کوئی قوی نہیں۔ اس کے قریب قریب ابو نعیم اور طبرانی میں روایتیں ہیں، تاہم ان کا بھی یہی حال ہے۔ نور کی منتقلی کی مشہور روایت پر تبصرہ کرتے ہوئے سید صاحب لکھتے ہیں کہ روایتوں میں ہے کہ   یہ نور (نورِ نبویﷺ) پہلے ہزاروں برس سجدے میں پڑا رہا، پھر حضرت آدم علیہ السلام کے تیرۂ و تاریک جسم کا چراغ بنا۔ پھر آدم علیہ السلام نے مرتے وقت شیث علیہ السلام کو اپنا وصی بنا کر یہ نور ان کے سپرد کیا۔ اسی طرح درجہ بدرجہ ایک سے دوسرے پیغمبر  کے سپرد ہوتا ہوا یہ نور عبداللہ کے سپرد ہوا اور پھر عبداللہ سے آمنہ کو منتقل ہوا۔ نور کا سجدے میں پڑے رہنا اور اس کا موجود رہنا بالکل موضوع ہے اور نور کا ایک دوسرے وصی کو درجہ بدرجہ منتقل ہونا قطعاً بے سروپا ہے۔ ابن سعد، طبرانی، ابو نعیم اور بزار میں اس آیت پاک  :الذی یراک حین تقوم و تقلبک فی السجدین یعنی وہ آپ کو اس وقت بھی دیکھتا ہے  جب آپ کھڑے ہوتے اور سجدہ کرنے والوں میں اپنی حالت تبدیل کرتے رہتے ہیں کی تفسیر میں  ایک روایت یہ نقل کی گئی ہے کہ اس آیت کا مطلب یہ ہے کہ آنحضرتﷺ کا پیغمبروں کی پشت بہ پشت  منتقل ہونا اللہ تعالیٰ دیکھ رہا تھا، لیکن اول تو پوری آیت کے الفاظ اور سیاق و سباق اس مطلب کا ساتھ نہیں دیتے اور دوسرے یہ روایت اعتبار کے قابل نہیں۔ (سیرت النبیﷺ جلد سوم صفحہ ۶۴۹) المختصر ولادتِ نبویﷺ سے متعلق ہزار ہا ایسی روایتیں وضع کی گئیں جن کی کوئی اصل نہیں لیکن ہمارے میلادی داستان گوؤں نے ان کو اپنی مشہوری  اور کمائی کی خاطر امت میں پھیلادیا۔ ربیع الاوّل کا مہینہ شروع ہوچکا ہے سو اب آپ کو بھانت بھانت کا مولوی  ان غیر ثابت داستانوں کا پرچار کرتا ملے گا اور یہ سلسلہ صرف مولویوں پر ختم تھوڑی ہوگا بلکہ وہ طبقہ بھی اس سلسلے میں اپنا حصہ رسدی ادا کرنا لازم سمجھے گا جو دین کے ساتھ دنیاوی پڑھا لکھا بھی ہے لیکن مسلکاً  ان مکاتبِ فکر سے منسلک ہے جن کی اساس ہی ان دیومالائی قصوں پر کھڑی ہے۔ آخر میں ہم قارئین کو مشورہ دینگے کہ وہ  شبلی نعمانی و سلیمان ندوی کی مرتب کردہ "سیرت النبیﷺ " کی جلد سوم میں  صفحہ ۴۶۱   سے لیکر  ۴۹۵ تک کا لازمی مطالعہ کریں جہاں سید سلیمان ندوی مرحوم نے "معجزات نبویﷺ سے متعلق غیر مستند روایات" کی سرخی قائم کرکے نہایت محققانہ مبحث قائم کیا ہے۔  سید سلیمان ندوی مرحوم کی مرتب کردہ یہ تفصیلات اس قابل ہیں کہ ان کو الگ سے کسی کتاب  پر مقدمہ کی حیثیت سے شائع ہونا چاہیئے۔ ان شاءاللہ مالک نے توفیق دی تو ہم حارث  پبلی کیشنز کے بینر تلے سیرت  سے متعلق شائع ہونے والی کسی کتاب پر اس مبحث کو بطور مقدمہ لازمی شامل کرینگے۔ تحریر: محمد فھد حارث

##############################
https://web.facebook.com/mohammad.f.haris/posts/10158204940169903
سیرت نگاری پر اولین کام کرنے والے لوگ ===================== ہمارے ہاں عموماً یہ تاثر پایا جاتا ہے ک سیرت نگاری پر اولین کام امام محمد بن اسحٰق بن یسار اور ان کے استاد امام زہری کا ہے جبکہ حقیقت یہ ہے کہ سیرت نگاری پر دور صحابہؓ سے ہی کام شروع ہوگیا تھا۔ بعض تذکرہ نگاروں  نے ذکر کیا ہےکہ مشہور انصاری  صحابی سیدنا براء بن عازبؓ   اپنے شاگردوں کو مغازی اور سیرت کے بارے میں املا کرایا کرتے تھے۔ سیدنا براء بن عازبؓ کے شاگردوں میں  مشہور راوی حدیث جناب ابو اسحٰق السبیعی کا نام  آتا ہے جنہوں نے اپنے استاد کی سیرت و مغازی سے متعلق روایات کو جمع کیا تھا۔ صحیح بخاری میں سیرت و مغازی سے متعلق  بیشتر روایات انہیں براء بن عازبؓ اور ابو اسحٰق السبیعی سے مروی ہیں۔ اسی طرح سیدنا عبداللہ بن عباسؓ کے بارے میں بھی ملتا ہے کہ وہ  شاگردوں کو  قرآن، حدیث  اور عربی ادب کے ساتھ ساتھ سیرت و مغازی  پر درس بھی دیا کرتے تھے۔ صحابہؓ کے بعد ان کی اولادوں میں ہی اولین دور کے سیرت نگار پیدا ہوگئے تھے، جن میں دو نمایاں نام سیدنا عثمان ؓ بن عفان کے  صاحبزادے جناب ابان بن عثمانؒ اور سیدنا  زبیر ؓبن العوام  کے صاحبزادے جناب عروہ بن زبیر ؒ کا ہے۔  جناب ابان بن عثمانؒ مغازی کے خصوصی متخصصین میں شمار ہوتے تھے اور مغازی سے متعلق انہوں نے ایک  مجموعہ بھی مرتب کیا تھا جو کہ مغازی ابان بن عثمان کہلاتا تھا۔  جبکہ جناب عروہ بن زبیرؒ  کی مغازی و سیرت سے متعلق بیشتر معلومات ان کی خالہ سیدہ عائشہؓ سے براہ راست اخذ کردہ تھی۔ انہوں نے بھی سیرت سے متعلق اپنا ایک مجموعہ مرتب کیا تھا جس کے مندرجات طبری اور ابن سعد کی تاریخ میں مل جاتے ہیں۔ تابعین میں مزید تین نام ایسے ہیں جنہوں نے سیرت و مغازی کے بارے میں صحابہ کرام سے آنے والی معلومات کو مرتب اور  جمع کرنے کا کام کیا۔ ان میں پہلا نام  سیدنا ابو ہریرہؓ کے شاگرد خاص ہمام بن منبہ کے بھائی  وہب بن منبہ کا ہے۔ وہب بن منبہ نے بھی اپنی یادداشتوں کو قلمبند کیا تھا جس کے بارے میں ڈاکٹر محمود احمد غازی کا ماننا تھا کہ  اسکا ایک نسخہ جرمنی کے کسی کتب خانہ میں محفوظ ہے۔  اس کے  بعد جناب  شرحبیل بن سعد اور امام زہری کا نام آتا ہے۔  اولین سیرت نگاروں میں ایک نام جناب علی بن حسین بن علی بن ابی طالب کا بھی ہے۔ انہوں نے بھی سیرت و مغازی پر ایک مجموعہ مرتب کیا تھا جو ہم تک تو نہیں پہنچ سکا  تاہم   واقدی اور ابن کثیر نے اپنی تصانیف میں اس مجموعہ کا ذکر کیا ہے۔ واللہ اعلم اس کے علاوہ امیر مروان بن الحکمؓ کے بارے میں ملتا ہے کہ ان کو سیرت و مغازی سے خصوصی دلچسپی تھی اور جس زمانے میں وہ سیدنا معاویہؓ کی طرف سے مدینہ کے گورنر تھے، اس زمانے میں انہوں نے   مختلف صحابہ کرام اور تابعین سے خصوصی طور پر کئی دفعہ درخواست کی کہ وہ سیرت و مغازی سے متعلق اپنی معلومات کو ایک جگہ مرتب کرلیں۔ چنانچہ ان کے کہنے پر ہی مشہور صحابی رسولﷺ سیدنا حکیم بن حزامؓ اور جناب عروہ بن زبیرؒ نے اپنی معلومات کو ایک جگہ مرتب و یکجا کرلیا تھا۔ امیر مروان بن الحکمؓ کے علاوہ سیرت و مغازی کے علوم کو جمع کرنے میں جس اموی خلیفہ کا نمایاں حصہ رہا وہ سیدنا مروانؓ کے صاحبزادے   امیر عبدالملک بن مروانؒ تھے۔ ان عبدالملک بن مروان کے بارے میں ڈاکٹر حمید اللہ اور ڈاکٹر محمود احمد غازی دونوں تصریح کرتے ہیں کہ یہ خود  بڑے  پائے کے  صاحب علم انسان  اور سیدنا عبداللہ بن عمرؓ کے شاگرد تھے۔ جب سیدنا عبداللہ بن عمرؓ کے انتقال کے وقت ان سے پوچھا گیا کہ آپ ؓ کے بعد فتاویٰ کے لئے کس سے رجوع کیا جائے تو انہوں نے  عبدالملک بن مروانؒ کا نام لیا۔  ڈاکٹر محمود احمد غازی ان عبدالملک بن مروان کی  بابت اپنے محاضرات سیرت کے تیسرے لیکچر میں بتاتے ہیں کہ عبدالملک بن مروان علمی اور دینی اعتبار سے اس درجہ  اور مقام و مرتبہ کے انسان تھے کہ امام مالک نے موطا میں کئی جگہ کسی چیز کا سنت ہونا عبدالملک کے طرز عمل کے حوالہ سے بیان کیا ہے۔ مثلاٰ کہا ہے کہ فلاں  چیز سنت ہے اور اس کی دلیل یہ ہے کہ اہل علم نے عبدالملک بن مروانؒ کو  اس طرح کرتے دیکھا ہے۔ گویا امام مالک نے عبدالملک بن مروانؒ کے طرز عمل کو سنت کی دلیل قرار دیا۔ امیر عبدالملک بن مروانؒ سیرت سے متعلق معلومات کے لئے اکثر و بیشتر عروہ بن زبیرؒ کو سوالات بھیجا کرتے تھے اور عروہ ان سوالات کا تفصیلی جواب دیا کرتے تھے۔ عبدالملک کے خطوط اور عروہ کے جوابات آج بڑی حد تک محفوظ ہیں۔ ان میں سے بہت سے سوالات  و جوابات امام طبری نے اپنی  تاریخ  میں مکمل سند کے ساتھ نقل کئے ہیں۔ اس کے علاوہ واقدی، ابن سعد اور دوسرے مورخین کے ہاں بھی  عبدالملک اور عروہ کے یہ سوالات و جوابات مل جاتے ہیں۔ ۱۹۸۰ میں  ڈاکٹر مصطفیٰ اعظمی نے  مغازی عروہ بن زبیر کو  تلاش و بسیار کے بعد تحقیق کرکے ایک کتابی شکل میں چھاپا تھا۔ اس کتاب میں عبدالملک اور عروہ  کے یہ سوالات و جوابات من و عن اسی طور سے  موجود ہیں جیسا کہ طبری اور ابن سعد وغیرہ میں پائے جاتے ہیں۔ گویا یہ کہا جاسکتا ہے کہ  مغازی عروہ بن زبیر جو کہ ڈاکٹر مصطفیٰ اعظمی کی تحقیق سے منصہ شہود پر دوبارہ آسکی ،بشرط صحت ،سیرت کی سب سے اول  موجود کتاب  ہے۔ نوٹ: اس موضوع سے متعلق ڈاکٹر نگار سجاد ظہیر صاحبہ کی کتاب "سیرت نگاری آغاز و ارتقاء" کافی مفصل و مدلل معلومات فراہم کرتی ہے۔ اس موضوع سے دلچسپی رکھنے والے حضرات اس کتاب کا مطالعہ ضرور کریں۔ نشرمکرر: محمد فھد حارث

##############################
https://web.facebook.com/mohammad.f.haris/posts/10158211376084903
فی زمانہ سارے مباحث سارے مسائل ضمنی ہیں جو ذہنی مشق کا کام تو دے سکتے ہیں لیکن انکو دین کی اصل قرار نہیں دیا جاسکتا۔ اس وقت دین کا اصل تقاضہ صرف اور صرف توحید کا احیاء اور مسلم امہ کی نشاة ثانیہ ہے۔ سارے علوم کا سرچشمہ قرآن اور راہ ہدایت سنت نبوی صلی اللہ علیہ وسلم ہے۔  وقت فرصت ہے کہاں کام ابھی باقی ہے نور توحید کا اتمام ابھی باقی ہے میری زندگی کا مقصد تیرے دین کی سر فرازی میں اسی لئے مسلمان میں اسی لئے نمازی

##############################
https://web.facebook.com/mohammad.f.haris/posts/10158209959934903
تاریخ نگاری کا مبحث اور تاریخ کی  امہات الکتب پر ایک نظر =============== ایک دوست معترض ہوئے کہ  تم  تاریخ کی جن شخصیات کی تعدیل کے قائل ہو، ان سے متعلق بہت کچھ مذمتی بیان بھی اسی تاریخ میں موجود ہیں، پھر تم  ان بیانات سے صرفِ نظر کرکے محض تعدیلی اقوال کو ہی کیوں لیتے ہو  اور ان مذمتی بیانات کی تاویل کے قائل ہو۔ دیکھئے عموماً جن تاریخی شخصیات پر میں کلام کرتا ہوں، ان سے متعلق میرا نظریہ فلسفۂ  تاریخ سے ماخوذ ہے۔ اصل سوال یہ پیدا ہوتا ہے کہ جن شخصیات کی بابت تاریخ میں  ظلم و جور کی داستانیں پائی جاتی ہیں کیا وہ کام واقعی ان سے سرزد ہوئے۔ اگر ہوئے تو کیا اس کی کوئی معقول توجیہہ کی جاسکتی ہے اور اگر نہیں ہوئے تو پھر  تاریخ میں یہ سب باتیں کیوں ملتی ہیں۔ تاریخ میں بعض  عادل شخصیات سے متعلق   فسق و ضلال اور ظالم و جابر ہونے کی روایتیں کس طور سے بار پاسکیں تو اس کا جواب ڈاکٹر مصطفیٰ سباعیؒ اپنی کتاب  " السنۃ و مکانتہا فی التشریع الاسلامی" میں  کے  صفحہ نمبر ۳۷۶ میں دیتے ہوئے رقم طراز ہیں کہ: "بنو امیہ جاہل و مطلق اور اسلامی تعلیمات و آداب سے یکسر بے گانہ تھے، یہ تاریخی حقائق پر عظیم افتراء ہے۔ یہ ایک طے شدہ  بات ہے کہ جن کتبِ تاریخ میں اموی دور کی یہ تصویر کھینچی گئی ہے وہ سب کی سب خلافتِ عباسیہ میں تصنیف کی گئی ہیں۔ خلفاء بنی عباس کا عصر و عہد بنوامیہ کی عداوت سے بھرپور تھا۔ مؤرخ اور واقعہ نویس عباسی دور میں من مانی کاروائیاں کرتے رہے تھے۔ عباسی عہد کے مؤرخین نے بنو امیہ کے بارے میں  جو کچھ تحریر کیا تھا، اس نے اسلامی تاریخ میں ایک خطرناک حصہ ادا کیا۔ تاریخی کتب کے ان مندرجات کو لوگ حقائق تصور کرنے لگے۔ حالانکہ ان کی حیثیت ان بے بنیاد واقعات سے زیادہ نہ تھی جو زبان زد عام ہوتے ہیں۔ یہ من گھڑت واقعات عباسیہ اور غالی شیعہ و روافض کے ساختہ پرداختہ تھے۔ لہٰذا بنو امیہ کے بارے میں نقد و تبصرہ کے بغیر کتبِ تاریخ و اخبارات کے مندرجات کو تسلیم نہیں کرنا چاہیئے۔" عراقی مؤرخ عبدالواحد ذنون طہٰ جو کہ موصل یونیورسٹی میں تاریخ کے پروفیسر ہیں، اسی بات کو ذرا زیادہ وضاحت کے ساتھ اس طرح سے لکھتے ہیں: " جیسا کہ یہ بات معروف ہے کہ اموی دور کی تاریخ عباسی دور میں لکھی گئی اور عباسیوں کی مکمل کوشش ہوا کرتی تھی کہ وہ امویوں کو نقصان پہنچائیں اور ان کتب کو ضائع کریں جو امویوں کے بارے میں کلام کرتی ہیں۔ اموی دور پر لکھنے والے اکثر مؤرخین عباسی دور کے ہیں جس کی وجہ سے انہوں نے امویوں کے ظلم و ستم کے بیان میں مبالغہ سے کام لیا اور بطور مثال حجاج بن یوسف کو پیش کیا جس  کےمزاج میں موجود شدت نے ان کا کام آسان کردیا۔لہذا انہوں نے اس کی شدّت کے بیان میں مبالغہ سے کام لیا اور اس کے بارے میں جھوٹی روایات گھڑیں تاکہ اس کے دور ِحکومت کو خصوصاً اور بنو امیہ کے دور ِحکومت کو عموما ًبدنام کیا جاسکے۔ اس کے علاوہ اس زمانے کے واقعات و حوادث نے ان مؤرخین و رواۃ کو حجاج  اور امویوں سے لوگوں کو متنفر کرنے کے لیے ایک بہترین موقع فراہم کردیا۔ اس دور میں ایسی بغاوتوں کی تعداد کافی زیادہ ہے جن  کا قلع قمع حجاج نے کیا جس کی وجہ سے اس کے دشمنوں کی تعداد کافی زیادہ ہوگئی۔ ایک طرف زبیری ہیں جن کی حجاز و عراق میں سلطنت کو حجاج نے ختم کیا جس کی وجہ سے وہ اس سے ناراض تھے دوسرے طرف علویوں کے انصار اس سے دشمنی کرتے تھے کیونکہ اس نے بنو امیہ کے حکم کو عراق میں نافذ کیا۔ پھر مہالبہ تھے جو اس لئے  نالاں تھے کہ حجاج نے ان کے مصالح پر ضرب لگائی اور یزید بن مہلب کو خراسان کی ولایت سے محروم کیا۔ خوارج اس لیے اس پر غضب ناک تھے کہ اس نے ان کی تحریکوں کو ناکام و نامراد کیا اور ان کے عزائم کو خاک میں ملادیا۔ ان تمام گروہوں میں ادباء و شعراء اور رواۃ  و مؤرخین کی بڑی تعداد موجود تھی جنہوں نے اپنی زبان و قلم کی صلاحیتوں سے حجاج اور اس کی سیاست کو بدنام کرنے کی پوری کوشش کی، مثلاً کتب ِادب میں ایسے واقعات لکھے گئے جو حجاج کی شدت کو اور اس کے سخت احکامات کو مبالغہ کے ساتھ پیش کرتے ہیں۔ ان کے نتیجہ میں ان روایات کا ظہور ہوا جن  میں حق و باطل کو مختلط کردیا گیا اور جو صریح جھوٹ پر مبنی ہیں جن کو نا عقل مانتی ہے اور نہ تاریخی حقائق ان کی تصدیق کرتے ہیں،اور نہ ہی علمی تحقیق میں جن کا اعتبار کیا جا سکتا ہے جس کی ایک مثال جامع بصرہ میں ۷۰ہزار نمازیوں کے قتل والی روایت ہے۔" ( العراق فی عھد الحجاج صفحہ ۷ تا ۸ از عبدالواحد ذنون طہٰ) بعینہٖ اسی طور کا "مقدمۂ تاریخ ِبنو امیہ" پروفیسر محمد یٰسین مظہر صدیقی ندوی  صاحب نے بھی اپنی کتاب "خلافت اموی، خلافت راشدہ کے پس منظرمیں " میں قائم کیا ہے۔ وہ لکھتے ہیں: "بنی امیہ کے سنہری اور زریں ادوارِ خلافت کے بارے میں اولین مواد بنیادی طور سے تین رافضی وقائع نگاروں نے پیش کیا: ابو مخنف لوط بن یحییٰ ازدی (م ۱۵۷/۷۷۳)، سیف بن عمر تمیمی (م ۱۵۴/۷۷۰) اور عوانہ بن حکیم کلبی (م۱۴۷/۷۶۴) ۔یہ وہ بنیادی حولیات نگار تھے جنہوں نے اموی دشمنی کا سارا مواد تاریخ میں بھردیا۔ امام طبریؒ نے اپنی تاریخ کو انکی  ناپاک روایات سے ایسا بھردیا کہ شیعیت و رافضیت کے امام بن گئے، حالانکہ وہ شیعہ تھے نہ رافضی۔ مگر ان کی تاریخ میں بازاری گپوں اور عوامی قصوں کی ایسی بھرمار ہوگئی کہ وہ تاریخ سے زیادہ افسانۂ تاریخ بن گئی۔ ان کے بعد کے تمام مؤرخین نے جن میں امامانِ حدیث بھی شامل ہیں، ان کی روایات کو بے محابا نقل کیا، اگرچہ انہوں نے اپنی طرف سے صحیح حقائق کو بھی حدیث و تاریخ کے صحیح تر اور معتبر تر ذخیرے سے متوازن بنانے کی کوشش کی مگر اصلاح و توازن کی یہ کوشش غلاظت کے انبار میں طہارت کے چند قطروں کے مانند تھی اور غلاظت دور نہ ہوسکی بلکہ اور متعفن ہوگئی۔۔۔ تاریخِ طبری بعد کے مؤرخین اور وقائع نویسوں کا بنیادی ماخذ ہے۔ ابن اثیر کی "الکامل" بلاحوالۂ ماخذ ،طبری کی تلخیص پیش کرتی ہے۔دونوں کی روایات کا موازنہ اور بیانیہ کا واقعہ بہ واقعہ مقارنہ اس حقیقت کو ثابت کرتا ہے۔ حقیقت کا تقاضہ ہے کہ یہ تقابل کیا جائے۔ حتیٰ کہ امام ِ حدیث و سنن ابن کثیر دمشقیؒ اپنی تاریخ "البدایہ و النہایہ "میں ہشام کلبی اور ابو مخنف لوط بن یحییٰ کوفی اخباری کے بیانات و روایات سے   ان تمام "حوادث و فتن ایّام" کا ذکر کرتے ہیں بلکہ ان ہی سے آغاز کرتے ہیں۔وہ اس شیعی رجحان و رافضی بیان سے اس قدر مرعوب ہیں کہ خلافتِ معاویہؓ کو "ایّامِ معاویہ بن ابو سفیان" ہی کہتے ہیں۔" (خلافت اموی، خلافت راشدہ کے پس منظر میں، صفحہ ۱۷۵ تا ۱۷۷) اسی بات کو زیادہ محتاط طریقے سے فضیلۃ الشیخ حافظ صلاح الدین یوسف حفظہ اللہ نے اپنی کتاب "خلافت و ملوکیت کی تاریخی و شرعی حیثیت" میں معتدد جگہ بیان کیا ہے۔ آپ لکھتے ہیں: "مؤرخین نے تاریخی روایات کا ذخیرہ کرتے  وقت اسناد و تحقیق اور چھان بین کا وہ اہتمام نہیں کیا جس کا فی الواقع وہ مستحق تھا۔" (صفحہ ۱۴۴) اسی ضمن میں ابنِ سعد کے حوالے سے لکھتے ہیں: "ابن سعد جن کی عدالت و ثقاہت اور جلالتِ قدر مسلّم ہے، ان کی کتاب "الطبقات الکبریٰ" بھی اسی حیثیت سے قدیم ترین ماخذ اور دوسری کتب کے مقابلے میں اس کی اسنادی حیثیت بھی زیادہ ہے، لیکن انہوں نے اپنی کتاب میں بے شمار روایات ضعیف و مجروح راویوں سے قبول کرکے بغیر کسی نقد و جرح کے درج کردیں، جس نے کتاب کی اسنادی حیثیت کو قدرے مجروح کردیا ہے۔ "(صفحہ ۱۴۵) اسی طرح ابن کثیر دمشقیؒ کی بابت تفصیل سے لکھتے ہیں: "ابن کثیرؒ کی البدایہ و النہایہ نسبتاً بہت بہترہے اور متعدد مقامات پر انہوں نے طبری وغیرہ کی روایات پر نقد کرکے ان کو رد کردیا ہے تاہم اس کے باوجود انہوں نے بیشتر اعتماد طبری پر کیا ہے، یہاں تک کہ بعض واقعات کے متعلق تو انہوں نے یہاں تک کہا ہے کہ ان کی صحت میرے نزدیک مشتبہ ہے لیکن چونکہ میرے پیش رَو ابن جریر وغیرہ ان کو ذکر کرتے آئے ہیں، اس لئے میں نے بھی ان کی متابعت میں ان چیزوں کا ذکر کردیا ہے، اگر وہ انہیں ذکر نہ کرتے، میں بھی انہیں ہرگز درج ِکتاب نہ کرتا (البدایہ و النہایہ جلد ۸ صفحہ ۲۰۲) ۔ یہی وجہ ہے کہ ابن کثیر کی البدایہ و النہایہ میں  متعدد مقامات پر ہمیں واضح تضادات ملتے ہیں، ایک روایت کی صحت ان کے نزدیک مشکوک ہوتی ہے اور وہ ایک مقام پر اسکا اظہار بھی کردیتے ہیں لیکن دوسرے مقام پر پھر وہی غیر صحیح و مشکوک روایت تسلسل ِواقعات  میں اس طرح ذکر کردیتے ہیں گویا وہ روایت ان کے نزدیک بالکل صحیح ہے، وہاں اس کے ضعف کی طرف کوئی اشارہ نہیں کرتے، دراں حالیکہ دوسرے مقام پر اس کے ضعف کی صراحت کرچکے ہوتے ہیں، ظاہر ہے یہ تضاد محض اسی وجہ سے پایا جاتا ہے کہ انہوں نے  بھی ایک تو اپنے پیشرؤں پر حد سے زیادہ اعتماد کیا۔ دوسرے ان ہی کی طرح غیر جانبدارانہ روش اختیار کی۔ " (خلافت و ملوکیت کی تاریخی و شرعی حیثیت ،صفحہ ۱۵۱، ۱۵۲) علامہ ابن کثیر دمشقیؒ کے جس طرز عمل کی جانب حافظ صلاح الدین یوسف حفظہ اللہ نے توجہ دلائی ہے، اس کا جابجا نمونہ ان کی کتابِ مذکور میں دیکھنے کو ملتا ہے۔ مثال کے طور پر تاریخی واقعات کے ضمن میں جب خلافت یزید بن معاویہ کا ذکر کرتے ہیں تو  "امارۃ  یزید بن معاویہ وما جریٰ فی ایامہ من الحوادث و الفتن" کے تحت راس الحسین تک پورا واقعہ ابو مخنف ہی کی روایات  کے تحت بیان کرتے  ہیں اور  خلافت یزید و کردار یزید کا نہایت کریہہ نقشہ پیش فرماتے ہیں ۔ لیکن  خلافت یزید کے خاتمہ پر ترجمۃ یزید بن معاویہ میں  خلیفہ یزید کے خصالِ محمودہ کا بھی ذکر کرتے ہیں اور  واقعات کربلا و حّرہ وغیرہ کا خلافت کے نقطۂ نظر سے تجزیہ کرکے ان کو خلیفۂ مقرر کی اطاعت سے نکل جانے سے تعبیر کرتے ہیں۔ (البدایہ و النہایہ جلد ۸ صفحہ ۲۲۶ تا ۲۳۷)۔ بعینہٖ یہی مختلف الخیال بیانی  ابن کثیرؒ کے ہاں  آپ کو تمام اموی و مروانی خلفاء کے ذیل میں نظر آتی ہے چاہے وہ عبدالملک بن مروانؒ ہوں یا ولید بن عبدالملکؒ یا پھر ان دونوں کے معتمد گورنر حجاج بن یوسف ثقفیؒ، جن کے ظلم و شقاوت کا ذکر بھی ابن کثیرؒ کرتے ہیں تو ان کی خشیت الہٰی اور  حّبِ قرآن پاک کو بھی پیش کرتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158213366404903
کیا مطاف یا  مسجد الحرام انبیاء کا مدفن ہیں؟ =====================  سب سے پہلے تو یہ بات جان لینی چاہیئے کہ موطا امالک سے لیکر پوری صحاح ستہ،   مسند دارمی، صحیح ابن خزیمہ وغیرہ میں  صحیح روایت کی بات تو جانے ہی دیجئے فی الحال، کوئی ایک ضعیف روایت بھی ایسی موجود نہیں جس میں یہ تصریح موجود ہو کہ بیت اللہ یا مطاف میں اللہ کا کوئی نبی دفن ہے۔ اور اگر ایسی کوئی روایت ہوتی بھی تو وہ  شاذ یا  منکر ہوتی کیونکہ صحیحین کی روایت میں تصریح موجود ہے کہ نبی ﷺ نے یہودو نصاریٰ پر اپنے انبیاء و اولیاء کی قبروں کو سجدہ گاہ بنانے پر لعنت فرمائی ہے  اور مسلمانوں کو اس عمل سے دور رہنے کی سخت تاکید کی ہے جس کی حیثیت آپ ﷺ کی آخری وصیت کی بھی ہے، تو پھر یہ بات کیسے ممکن تھی کہ آپ ﷺ مسجد الحرام کو انبیاء کا مدفن رہنے دیتے۔ بالفرض محال اگر مسجد الحرام یا مطاف میں کوئی نبی دفن بھی ہوتا تو آپﷺ ان کی قبر وہاں سے کہیں اور منتقل کروادیتے۔ دراصل یہ ساری غلط روایتیں غیر محتاط مورخین کے ذریعے اسلام میں بار پاگئی۔ اس متعلق سب سے اول کلام   ابوالولید ازرقی احمد بن محمد بن ولید بن عقبہ بن ازرق  نے اپنی کتاب ’’تاریخ مکہ‘‘ میں کیا۔ حقیقت تو یہ ہے کہ ازرقی نے اپنی اس کتاب میں مسجد الحرام کو ’’قبرستان بنا کر رکھ دیا ہے۔ معروف و غیر معروف تابعین سے ایسی مقطوع اور مرسل روایتیں نقل کی ہیں جن کے ذریعے مسجد الحرام میں کثیر تعداد میں انبیاء  و رسل کی قبروں کا دعویٰ کیا گیا ہے۔ چنانچہ  ایک جگہ لکھتے ہیں کہ  ’’میں نے عبدالرحمٰن بن سابط کو کہتے ہوئے سنا ہے کہ انہوں نے کہا کہ میں نے عبداللہ بن ضمرہ سلولی کو کہتے سنا ہے کہ رکن سے مقام ابراہیم  اور یہاں سے حجر کے درمیانی رقبہ میں ۹۹ نبیوں کی قبریں ہیں۔ یہ سب حج کے لئے آئے تھے۔ یہیں ان کی وفات ہوئی اور یہیں مدفون ہوئے۔ ‘‘ (تاریخ مکہ صفحہ ۵۱۵) اسی طرح سے ازرقی صاحب نے اسمعٰیل علیہ السلام، ان کی والدہ حاجرہ علیہا السلام اور اسمعٰیل علیہ السلام کی صاحبزادیوں تک کو بالترتیب حجر اور رکن شامی کے پاس دفن کروادیا ہے۔ انہی ارزقی صاحب کے حوالے سے ابن کثیر جیسا محقق بھی اپنی کتاب میں  نوح علیہ السلام کی قبر مسجد حرام میں بتاتے ہوئے ان کے لبنان کے شہر البقاع میں مدفون ہونے کی نفی فرماتے ہیں (البدایہ  والنھایہ، جلد ۱ صفحہ ۱۴۰) جبکہ حقیقت یہ ہے کہ اس متعلق ایک روایت بھی پایہ اعتبار کو نہیں پہنچتی کیونکہ یہ ساری روایتیں تابعین کے اقوال ہیں جو کہ کسی صحیح سند سے نبی ﷺ تک نہیں پہنچتے۔ ازرقی نے بیشتر روایتیں  محمد بن سابط سے نقل کی ہیں جو کہ ایک مجہول الحال شخص ہیں۔ اسی طرح سے یہ ساری روایتیں مرسل ہیں جو کہ قطعاًحجت نہیں،  ان میں سے ایک بھی روایت مرفوع نہیں۔ مزید یہ کہ ان میں سے کسی بھی روایت کی سند تابعین تک قابل اعتبار نہیں ہے۔ بعض روایتیں تو سند سے عاری ہیں اور جن روایتوں کی سند تابعین تک بیان ہوئی ہیں، ان میں سے اکثر تابعی مجہول ہیں۔ جو تابعی معروف و ثقہ ہیں، انہوں نے بھی یہ صراحت نہیں کی ہے کہ وہ جو کچھ بیان کررہے ہیں وہ کسی صحابی سے سن کر بیان کررہے ہیں۔ پھر یہ روایتیں اسلام کے توحیدی مزاج  کے بھی خلاف ہیں اور رسول اکرمﷺ کے ان ارشادات سے براہ راست ٹکراتی ہیں، جن میں قبروں کو عبادت گاہ  و سجدہ گاہ بنانے سے منع فرمایا گیا ہے۔جبکہ یہ جھوٹی روایتیں  اس زمین پر اللہ تعالیٰ کی سب سے پہلی عبادت گاہ مسجد الحرام کو قبرستان ثابت کررہی ہیں۔ مزید یہ کہ عہد سعودی میں مسجد الحرام کی متعدد بار  تعمیر ہوئی ہے اور کئی دفعہ مطاف کو کھودا گیا اور اس میں توسیع  کی گئی ہے۔ مگر ایسا کبھی نہیں ہوا کہ کھدائی کے دوران کوئی انسانی لاش یا قبر برآمد ہوئی ہو۔ مذکورہ وضاحت سے یہ بات ثابت ہوتی ہے کہ مسجد الحرام میں انبیاء علیہم السلام کے دفن  کئے جانے کے واقعات من گھڑت اور جھوٹ ہیں۔  نشر مکرر: محمد فھد حارث

##############################
https://web.facebook.com/mohammad.f.haris/posts/10158224065624903
ہندوستان میں شیعیت کا ارتقاء اور اس کی ترویج: ہندوستان کی سیاسی تاریخ کا مذہبی پہلو : حارث پبلی کیشنز کی جدید پیشکش ================================== یہ بات تو مسلمہ ہے کہ مسلمانوں میں فرقہ بندی کی ابتداء سیدنا عثمانؓ کی خلافت کے اواخر میں جاکر شروع ہوئی۔ جب شیعہ ، خوارج اور کچھ عرصہ بعد قدریہ وجود میں آگئے۔ تاہم اس وقت تک بھی جمہور   مسلمانوں کا مسلک قال اللہ و قال رسول اللہﷺ کا تھا ۔  برصغیر کے جنوبی علاقوں جن میں مالابار اور سیلون وغیرہ شا مل تھے، وہاں سیدنا ابو بکر صدیقؓ کے دور میں مسلمان تاجروں کے ذریعے اسلام کے قدم پہنچ چکے تھے۔کچھ سالوں بعد سیدنا  عمر ؓ کے دور میں مکران فتح ہوا۔ ولید بن عبدالملک کے زمانے میں عبیداللہ بن نبہان  اور دیگر مسلم مجاہدین نے سندھ کا کچھ حصہ فتح کیا۔ ؁۷۱۲ میں محمد بن قاسم نے ملتان تک کا علاقہ فتح کیا، اس تمام دور میں جتنے مسلمان سندھ میں آئے وہ کسی مخصوص مسلک کے پیروکار نہ تھے۔ اس کے بعد ؁۹۷۷ سے  ؁۱۰۳۰ تک محمود غزنوی نے برصغیر پر ۱۷ حملہ کئے ۔ محمود غزنوی کا پہلا حملہ ملتان پر ہوا اور انہوں نے حاکم ملتان ابو الفتح کو شکست دیکر ملتان پر قبضہ کیا۔ گویا محمود  غزنوی کا پہلا حملہ باطنیوں یا قرامطی شیعیوں پر ہوا۔ تمام تاریخیں گواہ ہیں کہ محمود نے ابو الفتح پر اس لئے حملہ کیا تھا کہ اس نے یہاں مسلمانوں کے ساتھ وہی سلوک روا رکھا ہوا تھا جو مصر کے فاطمین نے اہلسنت کے ساتھ ،حسن بن  صباح نے تمام عالم اسلام کے ساتھ یا بعد میں اودھ کے حکمرانوں نے اہلسنت کے ساتھ روا رکھا ۔ مغل بادشاہ ہمایوں نے ۱۵۴۰ء میں شیر شاہ  سوری سے شکست کھائی اور راجپوتانہ اور سندھ کے ریگستان میں پریشان پھرتا رہا یہاں تک کہ ایران پہنچا۔ ایران کا بادشاہ طہماسپ صفوی اس کے ساتھ حسنِ سلوک سے پیش آیا اور جب ایک عرصہ قیام کے بعد ہمایوں نے واپسی کا ارادہ ظاہر کیا تو اسے فوج دی جس کی مدد سے اس نے ۱۵۴۵ء میں  قندھار اور ۱۵۵۰ ء میں  کابل فتح کرلیا۔ ۱۵۵۵ء میں ہندوستان آیا اور دہلی اور آگرے پر قابض ہوگیا۔ جب ہمایوں سفرِ ایران کے بعد ہندوستان واپس آیا تو اس کے ساتھ بے شمار ایرانی سپاہی، امراء اور علماء تھے جن کی وجہ سے ہندوستان کی اسلامی تہذیب میں ایرانی اثرات تورانی اور عرب اثرات سے زیادہ نمایاں ہوگئے ہیں۔ ہمایوں کا وزیر با تدبیر بیرم خاں خود شیعہ تھا اور شیخ گدائی جنھیں عہدِ اکبری میں سب سے پہلے شیخ الاسلام کا عہدہ ملا، شیعہ عقائد کے تھے۔ ہمایوں کے بعد شیعہ حضرات کی ایک کثیر تعداد ایران سے اس زمانے میں آئی جب وہاں ۱۵۷۶ء میں شاہ اسمٰعیل ثانی نے اہلسنت و الجماعت کا طریقہ اختیار کیا ۔بقول انگریز اہل قلم ہالسٹر  کے اندازے کے مطابق اورنگ زیب کے امراء میں اکثریت شیعوں کی تھی۔  الغرض ہندوستان میں مذہب اور اسلامی فرقہ بندی کس طرح سیاسی معاملات پر اثر انداز ہوئی، اس کی تاریخ کافی طویل بھی ہے اور دلچسپ بھی۔ تاہم حیرت ہے کہ اس موضوع پر کوئی مستقل تصنیف اردو زبان میں نہیں ملتی۔ جو ملتا ہے وہ چند متفرق مضامین کے ضمن میں ملتا ہے۔  اسی ضرورت کے پیشِ  نظر ہم نے سوچا کہ کیوں نہ ایک ایسی مستقل کتاب تالیف  و مدون کی جائے جس میں ہندوستان کی سیاسی تاریخ کے مذہبی پہلو سے بحث کی  گئی ہو۔  یہ سوچ کر ہم نے  چند ایک کتب اور مضامین پر مشتمل ایک باقاعدہ تالیف  کی اشاعت کا ارادہ کیا اور اس سعی کے نتیجے میں  وہ کتاب وجود میں آئی جس کے تعارف کے  طور پر یہ تحریر لکھی جارہی ہے۔  اس کتا ب میں ہم نے کوشش کرکے موضوع سے براہ راست تعلق رکھنے والے مقالات کو شامل کیا ہے جو کہ مختلف اہلِ علم کے قلم  و تحقیقی کاوش کا نتیجہ ہیں۔ ان مقالات میں سے کچھ بیانات ہم عصر مؤلفین کے بھی ہیں اور کچھ ایسے حضرات کے جو  ہم عصر تو نہ تھے تاہم انہوں نے ہم عصر مؤلفین کی کتب سے استفادہ کرکے اپنے مضامین کو مرتب کیا ہے۔سو اس طرح سے ان تمام مقالات کو ایک استنادی حیثیت بھی حاصل ہوجاتی ہے۔   یہاں ہم اس بات کی وضاحت بھی کردیں کہ ابتداء میں ہمارا ارادہ تھا کہ ان تمام مقالات کو ایک جلد میں سمو کر ہدیۂ قارئین کیا جائے، لیکن  اس سے یہ احساس ابھرا کہ  شاید کتاب کچھ صخامت کا شکار ہوجائے جس سے عموماً موجودہ زمانے کے قارئین دِقّت میں مبتلا ہوجاتے ہیں۔ سو اسی سبب  مضامین کی مناسبت سے کتاب کو دو جلدوں میں تقسیم کرکے شائع کیا گیا ہے۔ پہلی جلد میں خاص سلطنتِ اودھ اور وہاں کے سیاسی و مذہبی پس منظر سے مطابقت رکھنے والے  مضامین کو یکجا کیا گیا ہے جو کہ دراصل منشی عبدالاحد رابط  (متوفیٰ ۱۳۶۸ ھ)  کی فارسی کتاب "وقائع دلپذیر" کا  اردو ترجمہ ہے۔ منشی عبدالاحد رابط نے یہ کتاب   اس زمانے میں تالیف کی  تھی جب وہ  لکھنؤ رزیڈنسی کے دفتر میں سر رشتہ داری کے عہدے پر مامور تھے۔  یہ کتاب انہوں نے اپنے افسرِ بالا مسٹر شیکسپیر اسسٹنٹ رزیڈنٹ کے ایما سے ۱۸۳۷ء میں   لکھی تھی۔ پورے سو سال کے بعد یعنی ۱۹۳۷ء میں اس کتاب کا فارسی مخطوطہ جناب محمد تقی احمد ایم اے ایل ٹی کو مہاراجہ بلرام پور کے ذاتی کتب خانہ میں  دستیاب ہوا تو  انہوں نے اس کا انگریزی میں ترجمہ بنام "بادشاہ بیگم اودھ" کرکے شائع کیا۔  بعد میں یہی شائع شدہ کتاب علامہ محمود احمد عباسی ؒ کو ملی تو انہوں نے اس کا اردو ترجمہ  بنام "وقائع دلپذیر ۔ بادشاہ بیگم اودھ" کے نام سے کروا کے شائع کیا جو کہ آج تک متداول ہے۔ محمود احمد عباسیؒ کا شائع کردہ نسخہ پرانے طرز کی کتابت پر مشتمل ہے  جو کہ چھوٹی تقطیع کی کتاب پر الرحمٰن پبلشنگ ٹرسٹ سے شائع ہوتا رہا ہے۔ اب چونکہ پرانی طرز کی کتابت والی کتابیں پڑھنے کا رواج ختم ہوچکا ہے، سو اس قیمتی علمی  و تاریخی سرمائے کی بازیافتی کی غرض سے اس کو جدید طرز طباعت کے تحت "حارث پبلی کیشنز" سے  شائع کیا جارہا ہے۔ یہ کتاب ہندوستان کی مذہبی تاریخ کا ایک اہم باب ہے۔ اس میں سلطنتِ اودھ کے ایک عہدِ شاہی کی دلپذیر حکایت کہی گئی ہے۔ اس ضمن میں شاہانِ اودھ کے ہاں مذہب کے تشبیہی عناصر کی مادّی کیفیات، بادشاہ بیگم کی مذہبی زندگی اور ان کے ہاں رائج مذہبی روایات کی نقاب کشائی کی گئی ہے۔ اماموں سے منسوب فرضی بیبیوں کے دلچسپ واقعات بیان کئے گئے ہیں اور یہ بتایا گیا ہے کہ شاہانِ اودھ کس طرح زچہ بن کر فرضی اماموں کو جنم دیتے تھے اور چھٹی نہا کر زنانہ لباس میں جلوس نکالتے تھے۔ کتاب میں بتایا گیا ہے کہ شاہانِ اودھ کے ہاں اماموں کے مصنوعی جنازے نکالے جاتے اور ان کے قرضی مقبرے بنائے جاتے تھے۔ وہ نیچ ذات کی عورتوں سے تمتع کرتے تھے جن کی شاہی محل میں بہتات تھی۔ اس حقیقت سے پردہ اٹھایا گیا ہے کہ پٹھان روہیلوں کی تباہی و بربادی میں اودھ کے نوابوں کا نمایاں حصہ تھا جن کے ایما سے روہیلوں کی تباہی و بربادی میں اودھ کے نوابوں کا نمایاں حصہ تھا جن کی ایما سے روہیلوں پر وحشیانہ مظالم ڈھائے گئے۔ کتاب میں نوابانِ اودھ کے عیاشانہ طرزِ معاشرت، اسلامی معاشرے اور اردو ادب پر اس کے منفی اثرات سے بحث کی گئی ہے، نیز لکھنؤ اور اودھ کی ٹھاٹ باٹ سے بھرپور زندگی، شہر کی شادابی، رعایا کی آسودہ حالی، مہ جبینوں کی دلفریبی اور رقص و سرود کی حیا باختہ محفلوں کی خوبصورت عکاسی کی گئی ہے۔ یہ اس عہد کے معاصر مصنف کے رواں دواں قلم سے بادشاہ بیگم کے زوال کی المناک داستان ہے جسے حارث پبلی کیشنز کی جانب سے نئے اہتمام کے ساتھ پیش کیا جارہا ہے۔ یہ کتاب اہلِ اردو کو شاہانِ اودھ کے تاریخی کرداروں سے بخوبی روشناس کروائے گی۔ اسی موضوع سے مناسبت رکھتے کچھ  اور مضامین بھی دستیاب ہوئے جو کہ متفرق  اور پرانے طرز کی کتابت کے تحت شائع ہوتے رہے ہیں  اور آج کل تقریباً ناپید ہیں۔ انہیں مضامین میں سے چند کو  ہم نے  کتاب کی دوسری  جلد  کے لئے منتخب کیا ہے۔  اس سلسلے میں  جن مضامین کو موضوع کی مناسبت سے منتخب کیا گیا ہے ان میں سرِ فہرست مولانا ایوب قادری کا مضمون ہے جو کہ ہندوستان میں فرقہ بندی کی تاریخ اور اس کے سیاسی و عمرانی اثرات پر کافی وقیع معلومات  فراہم کرتا ہے۔ اس مضمون کے مطالعہ سے پتہ چلتا ہے کہ کس طور سے  مذہبی فرقہ بندی نے ہندوستان میں اپنے قدم جمائے اور کیونکر سیاسی معاملات پر مذہبی گروہ بندیاں اثر انداز ہوئیں۔ کئی ایسے علاقے جو عرصہ دراز تک اہلسنت کا مذہب رکھتے تھے، حکمرانوں کے تبدیلئ مذہب کے سبب اہل تشیع  اکثریتی علاقوں میں تبدیل ہوگئے۔  اودھ کی ریاست اس کا جیتا جاگتا نمونہ تھی جو عرصۂ دراز تک سنی المذہب اکثریت پر مشتمل تھی اور جس کا مفصل تذکرہ   اسی سلسلے کی پہلی  جلد "وقائع دلپذیر ۔ بادشاہ بیگم اودھ" میں تفصیل سے مذکور ہے۔ جبکہ دوسرا مضمون  حکیم فیض عالم صدیقی شہید کی ہندوستان میں شیعیت کےفروغ سے متعلق  تحاریر  پر مشتمل ہے جو کہ ان کی کتاب "حقیقتِ مذہب شیعہ" سے لی گئی ہیں۔ یہ کتاب بھی عرصۂ دراز سے ناپید ہے  جبکہ  اس کے بیشتر مباحث نہایت قیمتی اور اپنے اندر بیش بہا معلومات رکھتے ہیں۔  کتابِ ہذا میں تیسرا مضمون شیخ محمد اکرام کی  کتاب "رودِ کوثر"   سے مستعار لیا گیا ہے۔  ہندوستان کی  سیاسی و مذہبی تاریخ سے متعلق شیخ محمد اکرام کی تینوں کتابیں بنام "حوضِ کوثر، موجِ کوثر اور رودِ کوثر" کمال کی تصانیف ہیں  جو کہ ادارہ ثقافتِ اسلامیہ سے شائع ہوتی  رہی ہیں۔  المختصر ان تینوں مولفین کے   متعلقہ موضوع سے مناسبت رکھنے والے مضامین کو یکجا کرکے اس کتاب کی دوسری جلد میں شامل کیا جارہا ہے۔ ہم امید کرتے ہیں کہ قارئین ان کو مفید اور معلوماتی پائیں گے۔ قارئین کتاب کی یہ دونوں جلدیں  حارث پبلی کیشنز کے پیج پر جاکر آرڈر کرکے بذریعہ ڈاک منگواسکتے ہیں۔ پیج کا لنک ذیل میں ملاحظہ کیا جاسکتا ہے: https://m.facebook.com/story.php?story_fbid=152517596137788&id=110625690326979 تحریر: محمد فھد حارث

##############################
https://web.facebook.com/mohammad.f.haris/posts/10158220098509903
انتہائی معذرت کے ساتھ ======= پاکستان میں بسنے والے مولانا ابو الکلام آزاد کی سیاسی فکر کے بعض متاثرین  کی تحریریں دیکھ کر بے اختیار دل سے دعا نکلتی ہے کہ اللہ کرے پاکستان نیست و نابود ہوجائے، صفحہ ہستی سے مٹ جائے یا پھر انڈیا اس پر حملہ کرکے اسکو اپنے اندر ضم کرلے اور یہاں کے تمام مسلمانوں کو اپنا غلام بنا لے تب ہی آزاد کے معتقدین کے دلوں کو سکون نصیب ہوگا۔ ان اصحاب کے نزدیک ہندوستان کے مسلمانوں کی تمام تکالیف و مصائب کی اصل وجہ قیام پاکستان ہے۔ پاکستان جیسی پلید رہاست پوری دنیا میں کوئی نہیں اور محمد علی جناح جیسا طاغوت کوئی نہیں۔ جہاں تک آزاد کی بات ہے تو وہ تو گاندھی کو آب زم زم سے اشنان کرواتے تھے۔  ان اصحاب سے بس یہی سوال ہے کہ پاکستان تو اب بن گیا۔ اب آپ ہی حل بتادیں کہ کیا کریں اس پاکستان کا جس کے قیام پر یہاں دن رات تبرا پڑھا جاتا ہے اور کوسنے دئیے جاتے ہیں۔ ویسے حیرت ہوتی ہے کہ جس ملک میں رہتے ہیں، کماتے ہیں، کھاتے ہیں، اس کے قیام و بانی سے اس قدر بغض کوئی کیسے کرسکتا ہے۔ اب تو جو ہونا تھا ہوگیا۔ آزاد بھی ہندوستان میں رہ گئے اور ان کی قبر بھی۔ جناح یہاں ہیں، چاہیں تو کراچی جاکر انکی ہڈیاں نکال کر گنگا بہا آئیں کیونکہ انہوں نے مسلمانوں کے لئے الگ وطن کے قیام کی "مذموم سعی" کردی تھی۔ ویسے برا مت منائیے گا غلام ذہن اپنی ناکامیوں کے لئے دوسرے کو مورد الزام ہی ٹھہراتے ہیں۔ اصل مومن تعداد و ہتھیار سے نہیں، ایمانی جذبے سے اپنی بقا کی جنگیں جیتتے ہیں۔ ہندوستان کے مسلمانوں کی زبوں حالی کے لئے پاکستان کو قصور وار ٹھہرانا شکست خوردہ ذہنیت کی علامت ہے۔  یہاں رونا رویا جاتا ہے کہ پاکستان کے قیام نے ہندوستان کے مسلمانوں کو مزید اقلیت بنادیا اور وہاں انڈیا میں بی جے پی روتی رہتی ہے کہ مسلمانوں کی آبادی تیزی سے بڑھ رہی ہے جو ہمارے لئے خطرہ ہے۔ اب کس کی سنیں اور کس کی نہیں۔ ایک صاحب کو بڑا دکھ ہے کہ پاکستان کے مسلمانوں کے نزدیک ہندوستان کے مسلمان "جہنم" میں جائیں، جبکہ یہ محض ان کی خام خیالی ہے، ورنہ جو درد دل پاکستان کے مسلمان ہندوستانی مسلمانوں کے لیے رکھتے ہیں وہ کوئی دوسرا مسلم ملک نہیں رکھتا۔ جبکہ حال تو یہ ہے کہ آج اگر کوئی پاکستانی ہندوستانی مسلمانوں کی ہمدردی میں بابری مسجد فیصلے پر تنقید کردے تو بعض مغلوب اذہان فورا پاکستان کو کوسنے دینا شروع کردیتے ہیں، پاکستان کے حالات بتانا شروع کردیتے ہیں کہ اپنی خبر لو ہمارے ملک کو کچھ مت کہو۔    پاکستان کو تو آتنک وادی ملک تک بلایا جاتا ہے،  14 اگست کو پاکستانی پرچم نذر آتش کیا جاتا ہے، ہندوستان کے مسلمان علی الاعلان پاکستان پر نقد کرتے ہیں، اس کے باوجود ہم ان کے دکھ میں شریک ہوتے ہیں۔ للہ جناح کی قبر میں کیڑے بھرنا چھوڑ دیجئے۔  یہ اختلاف کچھ نہیں محض جناح بمقابل آزاد ملاکھڑا ہے اور ویسے بھی آزاد کو تو سو خون معاف ہیں ورنہ ان کے جیسے تسامحات کے مرتکب حضرات کو ان کے ہم مسلک اہل علم مبتدع و منحرف قرار دیتے آئے ہیں۔  تحریر: محمد فھد حارث

##############################
https://web.facebook.com/mohammad.f.haris/posts/10158229004334903
خبر واحد کی حجیت اور پروفیسر ساجد حمید کے نزدیک غامدی صاحب کا موقف  ============ المورد ایجوکیشنل پراجیکٹس کے نگراں جناب ساجد حمید صاحب کا ایک مضمون "حدیث عہد بہ عہد" ایک ساتھی نے بھیجا جو کہ دراصل ساجد حمید صاحب کے چند لیکچرز کی تحریری تشکیل ہے۔ اس مضمون میں کئی باتیں محل نظر پیں جن پر مفصل نقد کے لئے تو کئی اقساط درکار ہونگی تاہم سر دست ہم یہاں مضمون کے پہلے دعوی کے متعلق کچھ عرض کرنا چاہتے ہیں۔  اپنے مضمون کی ابتدا میں اور پھر جابجا پورے مضمون میں پروفیسر ساجد حمید صاحب نے بار بار دعوی کیا ہے کہ خبر واحد سے متعلق غامدی صاحب کا موقف جمہور کا موقف ہے جبکہ امام شافعی ، اہل ظواہر اور موجودہ اہلحدیث کا موقف اقلیت کا موقف ہے۔ ساجد حمید صاحب  کا یہ بیان سخت مغالطہ انگیز ہے کیونکہ جس شخص نے بھی غامدی صاحب کی کتب کا بنظر غائر مطالعہ کر رکھا ہو، وہ جانتا ہے کہ غامدی صاحب نے صاف لفظوں میں خبر واحد کو دین کا ماخذ ماننے سے انکار کیا ہے۔ جیسا کہ وہ اپنی کتاب میزان میں رقم طراز ہیں: ’’نبی ﷺ کے قول و فعل اور تقریر و تصویب کی روایتیں جو زیادہ تر اخبار آحاد کے طریقے پر نقل ہوئی ہیں اور جنھیں اصطلاح میں حدیث کہا جاتا ہے، ان کے بارے میں یہ بات بالکل واضح ہے کہ ان سے دین میں کسی عقیدہ و عمل کا کوئی اضافہ نہیں ہوتا۔۔۔۔۔ یہ چیز حدیث کے دائرے  ہی میں نہیں آتی کہ وہ دین میں کسی نئے حکم کا ماخذ بن سکے۔‘‘ (میزان، ص ۶۱) غامدی صاحب کے اوپر کے بیانیہ میں  کوئی ایک قدیم و جدید اہلسنت فقیہہ انکا ہمنوا نہیں، اس بابت غامدی صاحب کی ہمنوائی کا شرف یا تو معتزلہ کو حاصل ہے یا پھر دور جدید میں پرویزی فکر رکھنے والے اصحاب کو۔  پروفیسر ساجد حمید  نے جس بابت امام شافعی اور ان کے مقابل فقہاء جیسا کہ امام ابو حنیفہ، ابراہیم نخعی و امام مالک کے مابین  خبر واحد کے متعلق مختلف  نظریئے رکھنے کی بات کی ہے تو یہ جان لینا چاہیئے کہ ان اصحاب کے مابین خبر واحد کی حجیت سے متعلق کوئی امتیاز تھا ہی نہیں۔ فقہائے احناف اور جمہور فقہاء کے مابین خبر واحد کو لیکر جو بحث رہی ہے وہ اس کی حیثیت خبر واحد کے حجت ہونے کے بعد اس  کے اطلاق کی ہے۔ احناف کا موقف ہے کہ  عقیدہ کے اثبات کے لئے علم یقینی کا ہونا ضروری ہے جسکا ماخذ احناف کے نزدیک قرآن و سنت متواترہ ہیں جبکہ عمل کے اثبات کے لئے علم ظنی بھی کافی ہے جسکا ماخذ اخبار آحاد ہیں۔جبکہ  امام شافعی کا  کہنا ہے کہ خبر واحد سے عقیدہ و عمل دونوں ثابت کیا جاسکتا ہے۔ یعنی احناف و فقہائے جمہور و اہل ظواہر سب کا اس بات پر اجماع ہے کہ خبر واحد صحیح سے دین اور اس کے احکامات ثابت ہوتے ہیں اور خبر واحد صحیح سے دین میں عمل کا اضافہ ممکن ہے، اصل مبحث صرف عقیدہ کو لیکر ہے۔ جبکہ جناب غامدی صاحب نے اپنی کتب میں خبر واحد کی حجیت کی مکمل نفی کی ہے جیسا کہ   درج بالا پیش کردہ اقتباس سے ثابت ہے۔  سو یہ کہنا کہ خبر واحد کی حجیت سے متعلق غامدی صاحب اور جمہور میں کوئی فرق نہیں، حقائق کی رو  درست بات نہیں۔  ڈاکٹر مصطفی سباعی اس متعلق لکھتے ہیں کہ جمہور کے نزدیک اخبار آحاد حجت ہیں اور ان پر عمل واجب ہے۔ اگرچہ ان سے ظنی علم حاصل ہوتا ہے۔ امام رازیؒ نے اپنی کتاب ’’المحصول‘‘ میں دعویٰ کیا ہے کہ اس پر صحابہؓ کا اجماع منعقد ہو چکا ہے۔ (المحصول، جلد ۲) امام احمد حارث محاسبی حسین بن علی کرابیسی ابو سلیمان اور امام مالکؒ سے منقول ہے کہ خبر واحد یقینی علم کی موجب ہوتی ہے، اس سے یقینی علم حاصل ہوتا ہے اور اس کی تعمیل ضروری ہوتی ہے۔ (الاحکام از آمدی، جلد ۱۔ ص ۱۰۸) فریقین کے دلائل کتب اصول میں مذکور ہیں۔ قابل ذکر بات یہ ہے کہ اگرچہ اس ضمن میں دونوں فریق مختلف الخیال ہیں کہ آیا خبر واحد سے یقینی علم حاصل ہوتا ہے یا ظنی؟ تاہم دونوں فریق اس کو حجت  سمجھتے اور اس پر عمل کرنے کو ضروری ٹھہراتے ہیں۔ روافض قاسانی اور ابن داؤد کے بارے میں منقول ہے کہ وہ خبر واحد کو حجت قرار نہیں دیتے۔ ( احکام از آمدی ، جلد ۱۔ ص ۱۶۹)  التحریر اور اس کی شرح میں اس قول کو روافض  اور ابو داؤد کی جانب منسوب کیا گیا ہے۔ (التحریر جلد ۲۔ ص ۲۷۲) محدث ابن حزمؒ نے الاحکام جلد ۱۔ ص ۱۳۳ پر جو کچھ لکھا ہے اس سے مستفاد ہوتا ہے کہ یہ معتزلہ کا قول ہے۔ امام شافعیؒ نے اپنی تصانیف ’’الرسالۃ‘‘ و ’’ کتاب الام‘‘ میں یہ نہیں لکھا کہ حدیث نبویﷺ کی حجت سے کس فرقہ کے لوگ انکار کر رہے ہیں، اگرچہ ’’الام‘‘ کے مطالعہ سے اتنا معلوم ہوتا ہے کہ یہ لوگ بصرہ میں بودو باش رکھتے تھے۔ یہاں دونوں احتما ل ہیں، ممکن ہے کہ یہ لوگ رافضی ہوں، اسی طرح یہ بھی احتمال ہے کہ معتزلہ ہوں۔ عصر شافعی میں بصرہ علمی و فکری تحریکات کا مرکز تھا۔ یہاں تمام فرق و مذاہب کے لوگ اکٹھا ہوا کرتے تھے۔ شرح مسلم الثبوت جلد ۲ ص ۱۳۱  و شرح المختصر جلد ۲ ص ۵۹ پر لکھا ہے کہ یہ روافض اور اہل ظاہر کا قول ہے۔ مگر اہل ظاہر کی جانب اس قول کی نسبت بہت عجیب معلوم ہوتی ہے۔ امام ابن حزم کی تصانیف اور علماء کی تصریحات سے معلوم ہوتا ہے کہ ظاہریہ اس ضمن میں جمہور کے ہمنوا ہیں۔ (حدیث رسول ﷺ کا تشریعی مقام از ڈاکٹر مصطفیٰ سباعی ص ۲۵۳ تا ۲۵۴) تحریر: محمد فھد حارث

##############################
https://web.facebook.com/mohammad.f.haris/posts/10158235493174903
پاک و طیب کی بحث چھیڑ کر بہت اچھے سے خبر واحد سے قرآن کی تخصیص کے موضوع سے جان چھڑانے کی کوشش کی گئی لیکن افسوس کہ اس میں بھی انکو  ہزیمت کا سامنا کرنا پڑا۔ ہمارے کرم فرما بتاتے ہیں کہ حدیثِ  نبویﷺ کی حجیت سے نہیں بلکہ فطرت کے تقاضوں کے تحت   کتا، بلی، شیر کو حرام قرار دیا گیا ہے کیونکہ  کسی انسانی معاشرے میں  ان درندوں کو کبھی پاکیزہ نہیں سمجھا جائیگا تو ایسے لوگوں سے ہمارا سوال ہے کہ جناب کس انسانی معاشرے کی بات کر رہے ہیں۔ چین، کوریا اور اسی طرح کے دوسرے فار ایسٹ ممالک میں تو اس طرح کے جانوروں کو نہ صرف پاکیزہ سمجھا جاتا ہے بلکہ ذوق و شوق سے کھایا جاتا ہے اگر یقین نہ ہو تو ان ملکوں کی سیاحت کر کے دیکھ لی جائے ورنہ نیشنل جیوگرافک سے بھی کافی معلومات بہم مل سکتی ہے  تو پھر اس فضول و  واہیات قسم کے اصول کے تحت تو ان ممالک کے مسلمان لوگوں کو  بلی، کتا ، بندر اور شیر کو ضرور تناول کر لینا چاہیئے۔ ہنسی آتی ہے فضول قسم کی کھیر اور میٹھے کی مثالیں سن کر۔ جناب والا! اگر طیب و طاہر انسان کی فطرت پر منحصر ہوتا تو نبی ﷺ سوسمار کو حرام قرار دے دیتے لیکن آپﷺ   نے اس سے کراہت محسوس کرنے کے باوجود اس کو حرام قرار نہیں دیا۔ پھر  بڑے ہی فنکارانہ چابکدستی سے سمندر کے مردار کا معاملہ بھی گول کردیا گیا۔ آخر حدیث نبویﷺ سے اسکی تخصیص بھی تو ثابت ہے۔ اب زمین کا مردار تو ناپاک و حرام اور سمندر کا مردار پاک و حلال۔ ایسی کون سی فطرت ہے جو کہ ان دونوں مرداروں کو ممیز کرتی ہے۔ کوئی فطرت نہیں صرف حدیث رسولﷺ ہے جو کھل کر قرآن کے عام حکم کی تخصیص کر دیتی ہے لیکن چونکہ ہمارے کرم فرما، اپنے استاد محترم کے احترام میں حدیث رسولﷺ سے قرآن کی تخصیص کے قائل نہیں اسی لئے یہاں سے وہاں ٹامک ٹوئیاں مار کر اس سوال سے جان چھڑانے کی کوشش کرتے ہیں۔ پھر جناب کی خدمت میں یہ بھی عرض کردیں کہ اس وقت روئے زمین پر  تقریباً ۱۰ لاکھ کے قریب داؤدی بوہرہ بستے ہیں جو کہ آپ کے فطرت کے مقرر کردہ طیب و طاہر کے اصول کے تحت سمندر کے مردار کو بھی اپنی فطرت کے مطابق خبیث مانتے ہیں اور اسکو ذبح کئے بغیر نہیں کھاتے۔ سو اس سلسلے میں آپ کیا عرض کرینگے جناب۔  اس کے بعد بڑے اچھے سے  خالہ بھانجی اور پھوپھی بھتیجی کے نکاح کو بھی گول کردیا گیا۔ کیونکہ وہاں بھی قرآن کے عام حکم کی تخصیص حدیث رسول ﷺ سے ثابت ہے۔ قرآن نے تو کہیں اسکی تحدید نہیں کی بلکہ محرمات بیان کرنے کے بعد صاف فرمادیا کہ ان محرمات کے ماسوا تمام عورتیں تمہارے لئے حلال ہیں سو آج سے ہمارے دوستوں کو خالہ بھانجی اور پھوپھی بھتیجی کو بھی ایک نکاح میں جمع کرنے کی اجازت دی دینی چاہیئے کیونکہ نبی ﷺ نے تو حدیث رسولﷺ میں اسکی ممانعت فرمائی ہے اور حدیث رسولﷺ سے قرآن کی تخصیص اسکا نسخ ہے جس کے قائل ہمارے دوست نظر نہیں آتے اور اگر وہ اس چیز کے قائل ہیں تو براہ مہربانی حدیث رسولﷺ جس چیز کو حرام قرار دے اسکو حرام مان لیں چاہے پھر وہ موسیقی ہو یا متعہ۔  تحریر: محمد فھد حارث

##############################
https://web.facebook.com/mohammad.f.haris/posts/10158246730464903
مسلمان یہ بات جتنی جلدی سمجھ لیں ان کے لئے بہتر ہے کہ اس وقت میڈیا بہت بڑی طاقت بن چکا ہے اور مسلمانوں کو مغربی و دجالی یلغار کو روکنے اور اسکے اثرات کو بے اثر بنانے کے لئے خود اس میدان میں کودنا پڑے گا۔ اپنے ہر پروگرام کے ذریعے اپنی ثقافت، اپنی تہذیب کو لوگوں تک پہنچانا ہوگا اور ان کے ذہنوں کو مسلم تہذیب و ثقافت کو قبول کرنے کے لئے تیار کرنا ہوگا۔

##############################
https://web.facebook.com/mohammad.f.haris/posts/10158248594419903
کاسابلانکا اور مسجد الحسن الثانی ========= کل شمالی افریقہ کے ساحلی ملک موروکو یعنی المغرب آنا ہوا۔   المغرب کے شمال میں  بحرِ روم ہے جبکہ مغرب میں بحرِ اوقیانوس اپنی بانہیں پھیلائے کھڑا ہے۔  موروکو کا دارالخلافہ رباط ہے جبکہ یہاں کا سب سے بڑا شہر کاسا بلانکا  کہلاتا ہے  جو کہ ملک کی سب سے بڑی بندر گاہ بھی ہے۔   موروکو کی کل آبادی تقریباً  ۳۶ ملین  نفوس پر مشتمل ہے۔  جن میں ۹۷ فیصد سُنّی مسلم ہیں ، باقی ۳ فیصد میں شیعہ، بہائی اور عیسائی اقلیتیں پائی جاتی ہیں۔ ملک کے اہلسنت کی اکثریت مالکی   مسلک کی پیروکار ہے تاہم ایک نہایت قلیل تعداد سلفیوں پر مشتمل ہے۔ عمر رسیدہ اور شادی شدہ خواتین اکثر حجاب میں نظر آتی  ہیں جبکہ  نوجوان خواتین میں پردے کا رواج نہایت کم دیکھنے کو ملتا ہے۔ چونکہ موروکو عرصۂ دراز تک  فرانس کے زیرِ  اقتدار رہا ہے اس لئے یہاں انگریزی کے بجائے  فرانسیسی زبان بولی اور سمجھی جاتی ہے۔ یہاں  جتنے لوگ عربی جانتے اور بولتے ہیں، اتنے ہی لوگ فرانسیسی جانتے اور بولتے ہیں۔ تمام بِل بورڈز اور اشتہارات عموماً فرانسیسی  اور عربی زبان میں ہی آویزاں نظر آتے ہیں۔ کہیں کہیں بربر زبان بھی لکھی نظر آجاتی ہے۔ عربی، فرانسیسی اور بربر یہاں کی تین عام زبانیں ہیں جبکہ انگریزی بولنے اور سمجھنے والے تقریباً نا ہونے کے برابر ہیں۔ موروکو میں ایک عجیب بات اور دیکھنے کو ملی کہ یہاں بیت الخلاء میں مغربی ممالک کی طرح پانی کا انتظام نہیں ہوتا اور عموماً ٹشو سے کام چلانا پڑتا ہے۔  غالباً آذر بائیجان کے بعد ہم نے دوسرا مسلم ملک ایسا دیکھا  جہاں بیت الخلاء میں پانی کا انتظام نہیں ہے۔ موروکو میں ہماری پہلی منزل  بندرگاہی شہر کاسابلانکا تھا۔  متحدہ عرب امارات سے  مقامی وقت کے حساب سے صبح  ساڑھے سات بجے  نکلے تو تقریباً ۹ گھنٹے کی نہایت تھکا دینے والی فلائٹ کے بعد موروکو کے  مقامی وقت کے حساب سے ڈیڑھ بجے کاسابلانکا شہر پہنچے۔   کاسابلانکا کا ائیر پورٹ کافی بڑا اور قدرے صاف ستھرا تھا۔ ائیر پورٹ سے  تقریباً آدھے گھنٹے کا راستہ طے کرکے ہم اپنے ہوٹل پہنچے۔ ظہر اور عصر کی صلوٰۃ قصر ادا کرکے تقریباً ساڑھے پانچ بجے سوئے تو  تھکن کے مارے ایسی آنکھ لگی کہ اگلے دن فجر میں آنکھ کھلی۔ اٹھتے ہی مغرب اور عشاء کی صلوٰۃ کی قضا ادا کی، فجر کی  ادا پڑھی اور ناشتے کے لئے  ہوٹل کے ریسٹورنٹ ایریا میں پہنچ گئے۔ ناشتے وغیرہ سے فراغت کے بعد ضروری کام نپٹائے اور پھر تقریباً دو بجے کے قریب کاسابلانکا کا مشہور ٹورسٹ اسپاٹ یعنی  مسجد الحسن الثانی دیکھنے کو نکل پڑے۔ مسجد الحسن الثانی  دنیا کی تیسری بڑی مسجد قرار دی جاتی ہے جس میں ایک وقت میں ایک لاکھ پانچ ہزار  نمازیوں کے صلوٰۃ ادا کرنے کی گنجائش موجود ہے۔ یہ مسجد اپنے حسن اور فن تعمیر کے لئے دنیائے اسلام کی خوبصورت ترین مساجد میں  سے ایک ہے۔ سیاح اس مسجد کے  اندر قدم رکھتے ہی اس کے حسین و پیچیدہ اور دل لبھانے  لینے والے طرز تعمیر اور صناعی سے مبہوت ہو کر رہ جاتے ہیں۔ یہ مسجد بحر ِ اوقیانوس کے اوپر تعمیر کی گئی ہے جس کی وجہ ملک حسن الثانی کی یہ خواہش تھی کہ چونکہ اللہ کا عرش پانی پر ہے سو یہ  عظیم الشان مسجد بھی پانی پر ہونی چاہیئے۔  اس مسجد کی تعمیر میں تقریباً  سات سال صرف ہوئے جس میں  ۵۸۵ ملین یوروز لاگت آئی۔ اتنی کثیر لاگت کا بوجھ موروکو جیسے ترقی پذیر ملک  کی حکومت کے لئے اٹھانا ممکن نہ تھا سو  حکومت کی طرف سے چندے کی اپیل کے ضمن میں جہاں کئی متمول اسلامی ممالک جیسے سعودیہ اور کویت نے خطیر رقم  دی وہیں عام عوام نے بھی بڑھ چڑھ کر مسجد کی  تعمیر کے اخراجات میں اپنا حصہ ڈالا اور یوں  تقریباً  سات سال کے محنت کش عرصے کے بعد یہ مسجد اگست ۱۹۹۳ء میں مکمل ہوئی۔ اس مسجد کا مینار تقریباً ۲۱۰ میٹر اونچا ہے  جو  کہ ۶۰ منزلہ ہے اور  اسکو دنیا کا دوسرا طویل ترین مینار بناتا ہے۔ یہ مینار جتنا خوبصورت باہر سے ہے اس سے کہیں زیادہ خوبصورت اندر سے ہے۔ اس مسجد کی دیواروں پر جس قدر نقش و نگار اور کاریگری کی گئی ہے سب ہینڈ کرافٹڈ یعنی ہاتھوں سے کی گئی ہے۔ مسجد کے تمام میناروں پر نہایت خوبصورت کشیدہ کاری اور خطاطی کے نمونے نظر آتے ہیں۔ جابجا خشب  یعنی لکڑی کے بڑے بڑے ٹکڑوں کی تراش و خراش کرکے دل آویز لداؤ والی چھتیں بنائی گئی ہیں۔ مسجد کی مرکزی عمارت سے قبل ایک نہایت وسیع و عریض صحن  آتا ہے جس کے بائیں  جانب  نیچے  ساحل کی طرف سیڑھیاں جاتی ہیں۔   مسجد کا بڑا صحن پار کرکے اونچے محرابوں پر مشتمل  ایک راہداری سی آتی ہے جو کہ اصل میں مسجد کی مرکزی عمارت کی فصیل ہے۔ اس بلند و بالا  فصیل کے دامن میں  مسجد موجود ہے۔ ہم  چونکہ دن کے دو بجے مسجد پہنچے تھے سو اس وقت مسجد کی مرکزی عمارت بند تھی جو کہ تین بجے دوبارہ کھولی جانی ہے۔ خیر ہم نے تین بجے تک انتظار کیا اور پھر ٹکٹ خرید کر مسجد کی مرکزی عمارت میں داخل ہوئے۔  اندر داخل ہوتے ہی گویا مسجد کے حسن نے آنکھیں چندھیا دی ہوں۔ بے انتہا خوبصورت   درو دیوار اور ان پر لداؤ کی چھتیں، بابجا لکڑی کی کاریگری کا خوبصورت کام، دیدہ زیب  زجاجی  فانوس،  منقش ستون جن پر نہایت سلیقے سے لکڑی  اور ماربل کا کام کیا گیا تھا، الغرض یہ ممکن ہی نہیں کہ مسجد کی خوبصورتی کو الفاظ میں ڈھالا جاسکے، اسی سبب ہم اس تحریر کے ساتھ مسجد کی چند تصاویر اور ویڈیوز  ہدیۂ قارئین کررہے ہیں کہ  پڑھنے والے اپنی آنکھوں سے اس مسجد کی خوبصورتی کو دیکھ سکیں۔ مسجد اندر  سے ایک مستطیل عمارت کی صورت میں  ہے جس کے دونوں اطراف زمین سے ایک منزل اوپر بالا خانے کی شکل میں خواتین کے نماز پڑھنے کی جگہ بنائی گئی ہیں۔  یہ بالا خانے مکمل لکڑی کی خوبصورت کشیدہ کاری سے ڈھکے ہوئے ہیں جو کہ مسجد کے خوبصورت طرزِ تعمیر کو مزید جِلا بخشتے ہیں۔ مسجد کی زیریں منزل  میں وضو اور بیت الخلاء بنائے گئے ہیں۔ وضو کے لئے مسجد کے اندر خوبصورت  ماربل کے کئی  فواّرے تعمیر کئے گئے ہیں جن کے کناروں پر بیٹھ کر  نمازی وضو کرتے ہیں۔ یہ فوارے  کنول کے پھول کی شکل کے ہیں اور  نہایت ہی دیدہ زیب اور خوبصورت نظر آتے ہیں۔  وضو خانے کے  بیچوں بیچ ایک بڑا فوّارہ جبکہ اس کے آس پاس چھوٹے فوارے بنائے گئے ہیں۔ ان فواروں کے اوپر جگہ جگہ خوبصورت فانوس لٹکائے گئے ہیں جو کہ وضو خانے کے حسن کو مزید چار چاند لگادیتے ہیں۔ مسجد کے احاطے میں ہی ایک مراکش حمام، ایک میوزیم، بچوں کا ایک مدرسہ ، کچھ کانفرنس ہال اور ایک نہایت بڑی لائبریری بنائی گئی ہے۔  یہ لائبریری اسلامی دنیا کی بڑی ترین کتب خانوں میں شمار کی جاتی ہے۔ تقریباً سوا چار بجے تک ہم نے مسجد کی مختلف جگہیں دیکھیں یہاں تک کہ موذن نے عصر کی صلوٰۃ کے لئے اذان  دیکر  نمازیوں کو اللہ کے حضور طلب کیا۔  وضو تو ہم نے پہلے ہی کیا ہوا تھا سو جماعت میں شامل ہوگئے۔ البتہ جماعت میں ایک نہایت عجیب سی بات  نوٹ کی۔ مسجد بڑی ہونے کے سبب مکّبر امام کے بعد تکبیر دہراتا جاتا تھا، تاہم نماز کے آخر میں امام نے صرف ایک سلام کہا اور اس کی اقتداء میں مکبر نے بھی ایک سلام کہا۔ غالباً مکبر کے سلام پر امام کے دوسرے سلام کو قیاس کرلیا گیا کیونکہ کم از کم ہم نے اور ہمارے ساتھیوں نے امام کا دوسرا سلام نہیں سنا۔ گویا یہاں کے ائمہ اس بات کا عملی نمونہ پیش کرتے ہیں کہ ایک سلام سے بھی نماز ہوجاتی ہے۔ اگر یہی صورتحال پاکستان میں ہوتی تو مقتدیوں نے شور مچانا شروع کردینا تھا اور امام پر بدعتی کا فتوی لگا دیا جاتا۔ خیر صلوٰۃ ادا کرکے ہم واپس ہوٹل کی طرف  چلے جو کہ مسجد سے تقریباً ۲۰ منٹ کی پیدل واک پر تھا۔ ہوٹل سے سامان لے کر ہم کاسابلانکا  ریلوے اسٹیشن کے لئے عازمِ سفر ہوئےجہاں سے ۶ بجے  والی ٹرین سے طارق بن زیاد کے شہر طنجہ روانہ ہونا تھا۔ تحریر: محمد فھد حارث

##############################
https://web.facebook.com/mohammad.f.haris/posts/10158252280144903
طنجہ ۔ طارق بن زیاد کا شہر ========== کل شام ۶ بجے ہم ہائی اسپیڈ ٹرین سے دو گھنٹے کا سفر کرکے کاسابلانکا سے  طنجہ پہنچے۔ طنجہ جس کو  طینجر بھی کہا جاتا ہے موروکو کے شمال مغرب میں  مقیم ایک بندر گاہی شہر ہے۔  ۷۱۰ ء میں   مسلم افواج کے ہاتھوں اس شہر کی فتح کے بعد  اموی جرنیل  موسیٰ بن نصیر نے بربر قوم سے تعلق رکھنے والے طارق بن زیاد کو یہاں کا گورنر بنا دیا تھا۔ طارق بن زیاد ۷۱۱ء میں اسی شہر سے بحری سفر کرکے   اپنی  نو مسلم بربر فوج کے ساتھ  اندلس  کے ساحل پر اترا تھا اور  جس پہاڑ کے دامن میں اس کی فوج اتری تھی ، اندلس کا وہ پہاڑ طارق بن زیاد کے نام سے "جبلِ طارق" مشہور ہوگیا تھا جس کو آج جبرالٹر کہا جاتا ہے۔ اندلس میں اپنی آمد کے ایک ماہ کے اندر ہی طارق نے یہاں کے بادشاہ راڈرک کو شکست دیکر غرناطہ  اور قرطبہ پر بھی لشکر کشی کرکے ان  شہروں کو بھی اسلامی اقتدار کے زیر نگیں لے لیا تھا۔ طنجہ کا شہر آبنائے  جبل طارق  جسے عربی میں مضیق جبل طارق   کہا جاتا ہے کے مغربی جانب واقع ہے جو کہ  بحر اوقیانوس کو بحرِ روم سے ملاتا ہے اور اندلس اور موروکو کو ایک دوسرے سے الگ کرتا ہے۔  طنجہ شہر کے ساحل پر کھڑے ہوکر آپ کو سامنے نہایت قریب ہی اسپین کی پہاڑیاں نظر آتی ہیں۔ یہ آبنائے اتنا  تنگ ہے کہ برِ اعظم افریقہ یعنی موروکو اور برِاعظم یورپ یعنی اسپین کے درمیان صرف  ساڑھے ۱۴ کلومیٹر  کی پانی کی پٹی پر مشتمل ہے جس راستے کو دونوں ملکوں کے بحری جہاز محض ۳۵ منٹ کے مختصر عرصے میں طے کرلیتے ہیں۔  طنجہ کی عربی موروکو کے دوسرے شہروں کی عربی سے قدرے مختلف ہوتی ہے جو کہ مغربی عربی کہلاتی ہے اور اس میں ہسپانوی زبان کے الفاظ کثرت سے استعمال ہوتے ہیں۔ مقامی آبادی میں ۷۵ فیصد لوگ مغربی عربی بولتے ہیں جبکہ ۲۵ فیصد لوگ بربری زبان میں گفتگو کرتے ہیں۔  طنجہ میں چونکہ ہم رات کے آٹھ بجے پہنچے تھے سو ٹرین اسٹیشن سے  براہ راست ہوٹل پہنچے، سامان رکھا، مغرب اور عشاء کی قصر صلوٰۃ ادا کی اور باہر کھانا کھانے نکل گئے۔ یہاں کاسا بلانکا سے زیادہ سردی  تھی  اور رات میں درجہ حرارت تقریباً ۱۲ ڈگری سینٹی گریڈ تک  چلاجاتا ہے۔ کھانا کھا کر واپس آکر سونے لیٹ گئے۔  صبح الارم سے تو آنکھ نہ کھلی البتہ فجر کی اذان کی آواز سے آنکھ کھل گئی جو کہ مختلف مسجدوں سے کافی اونچی آواز میں آرہی تھیں۔ گویا ایسا محسوس ہورہا تھا جیسے کہ پورا کا پورا طنجہ شہر فجر کی اذان سے گونج رہا ہو۔ طنجہ کو مسجدوں کا شہر کہا جائے تو غلط نہ ہوگا کہ یہاں اذان کے وقت اس قدر مساجد سے اذان کی آواز آتی ہیں کہ سوتا ہوا بندہ اٹھ جائے۔ خیر فجر ادا کرکے ناشتہ وغیرہ کیا اور پھر اپنے کام سے فراغت کے بعد  طنجہ کا پرانامرکزی شہر دیکھنے نکلے۔   طنجہ کا یہ پرانا مرکزی شہر سمندر کنارے واقع ہے جو کہ نیچے سے اوپر کی طرف تنگ گلیوں کی صورت میں بڑھتا جاتا ہے جیسے کہ آپ کوئی پہاڑ چڑھ رہے ہوں۔  تنگ گلیوں کے دونوں جانب پرانے طرز کی عمارات اور ان میں قائم چھوٹی چھوٹی قدیم طرز کی دکانیں آپ کو ماضی میں دھکیل دیتی ہیں۔ کون سی چیز ہوگی جو ان بازاروں میں فروخت نہ ہوتی ہو۔ مصالحہ جات، نان بائی کی دکان، پرچون، بزار، کپڑے، غرض ایسا لگتا ہے جیسے  سترہویں صدی کے کسی عرب بازار میں گھوم رہے ہوں۔    اس پرانے شہر کی تنگ گلیوں  سے اوپر کی جانب جاکر دارالمخزن آتا ہے ۔  یہ دارالمخزن پہلے ایک قلعہ ہوتا تھا جو کہ سولہویں صدی عیسوی میں برطانیہ نے اپنے اقتدار کے دور میں  بنوایا تھا تاہم    بعد میں  موجودہ حکمران خاندان کے جد امجد  سلطان مولائی  اسمٰعیل بن شریف   بن النصر  کے عہد میں    اس قلعہ کے کھنڈر پر دارالمخزن کی عمارت تعمیر کی گئی جو کہ کافی عرصے تک   مختلف سلطانوں کی جائے اقامت رہی۔ یہ دارالمخزن اب ایک  متحف  یعنی میوزیم میں تبدیل کردیا گیا ہے جوکہ متحف القصبہ یعنی قصبہ میوزیم کہلاتا ہے۔ اس میوزیم میں اندر داخل ہو تو ایک چھوٹا سا  ہال آتا ہے جس میں  لکڑی کی دیو قامت خوبصورت منقش کرسیاں رکھی ہیں جو کہ غالبا یہاں کے حکمرانوں کی رہی ہونگی۔ہال سے گزر کر  دائیں جانب ایک بڑا صحن آتا ہے جس کے بیچ میں پانی کا ایک فوارہ نصب ہے۔ اس صحن کے چاروں طرف مختلف کمرے موجود ہیں۔  ان میں سے ہر کمرے کی چھت نہایت نفیس لکڑی کے منقش کاریگری کے کام کی بنی ہوئی ہے اور بے حد حسین معلوم ہوتی ہے۔بعض کمروں میں کئی نوادرات اور قدیم جنگی سامان مع قرآن کے قدیم مخطوطوں کے ساتھ آویزاں ہیں جو خط ِمغربی میں لکھے گئے ہیں۔صحن کے بائیں طرف سیڑھیاں اوپر کی جانب جاتی ہیں جو کہ  آپ کو اس  قلعہ کے باغ تک لے جاتی ہیں۔ یہ باغ مختلف حصوں میں بٹا ہوا ہے جن کے درمیان خوبصورت راہداریاں فصیل کا کام دیتی ہیں۔ باغ کے بیچوں بیچ ایک فوارہ نصب ہے جس کے چاروں اطراف سے ان راہداریوں کا جنم ہوتا ہے جو کہ باغ کو مختلف خطوں میں تقسیم کرتی ہیں۔صحن کے دائیں طرف اوپر کی جانب سیڑھیاں چڑھ کر جاؤتو چند کمروں میں رومن دور کے نوادرات آویزاں ملتے ہیں، ساتھ ہی دیواروں پر عہد ِقدیم کے ان تجارتی راستوں کے نقشے بھی ثبت کئے گئے ہیں جن کے ذریعے سونا، چاندی اور دیگر معدنیات اور  اشیائے صرف کی تجارت ہوا کرتی تھی۔ قصبہ کا قلعہ یعنی دارالمخزن میوزیم دیکھ کر ہم باہر نکلے اور پتلی پتلی  تنگ گلیوں سے گزر کر ابن بطوطہ کے مزار پہنچے جو کہ قصبہ کے قلعے سے پانچ منٹ پیدل مسافت پر  ہے۔  یہ سارا راستہ دشوار گزار پتلی پتلی پہاڑی گلیوں پر مشتمل ہے جس کے دونوں اطراف میں مکانات اور دکانیں واقع ہیں۔انہیں گلیوں سے اوپر کی طرف چڑھ کر ایک طرف قصبہ کا قلعہ آتا ہے  تو دوسری طرف ابن بطوطہ کا مزار۔یہ مزار ان پہاڑیوں پر موجود گھروں کے بیچ میں ایسے واقع ہے کہ اگر مزار پر ابن بطوطہ کے  نام کی تختی نہ لگی ہو تو معلو م بھی نہ چلے کہ یہ مزار ہے یا کسی کا ایک کمرے پر مشتمل چھوٹا سا  گھر۔  مزار کے اندر دو صفوں کی ایک چھوٹی سے مسجد بنی ہوئی ہے جس کی پشت پر اسی احاطے میں ابن بطوطہ کی قبر  جبکہ  سامنے  کی جانب محراب ہے۔ گویا محراب اور ابن بطوطہ کی قبر کے مابین محض دو صفیں بنتی ہیں۔ گلیوں سے گزرتے ہوئے اکثر مقامی عورتیں اپنے گھروں کے دروازے پر ایک دوسرے سے بات کرتی نظر آتی ہیں۔ان گلیوں میں سڑک کے بجائے پتھر کے مستطیل بلاکس سے  سڑکیں  بنائی گئی ہیں۔ طنجہ کے قدیم عمارتوں اور تنگ گلیوں پر مشتمل بازاروں میں مراکشی ثقافت اپنے پورے طمطراق کے ساتھ جلوہ گر محسوس ہوتی ہے۔ جابجا بنے قہوہ خانے، مراکش کے ثقافتی ملبوسات کو ڈسپلے کرتی دکانیں، الغرض ان بازاروں میں ٹہل کر ایسا محسوس ہوتا ہے جیسے کہ آپ سترہویں اٹھارہویں صدی کے مراکش میں پہنچ گیے ہوں۔  پرانے مرکزی شہر اور قدیم بازار سے باہر نکل کر ہم ساحل کی جانب روانہ ہوئے تو راستہ میں یہودیوں کا ایک قبرستان دیکھنے کو ملا۔ یہ قبرستان کافی بہتر حالت میں موجود ہے اور اس بات کا غماز ہے کہ مراکش میں آج بھی یہودی اقلیت چین کی زندگی بسر کررہی ہے،  تاہم اب آہستہ آہستہ وہ اسرائیل نقل مکانی کرتے جارہے ہیں۔  طنجہ کے ساحل پر  ہی خوبصورت گرینڈ موسق بنی ہوئی ہے جہاں ہم نے ظہر و عصر کی قصر صلوة ادا کی۔ یہ بہت خوبصورت مسجد ہے جو کہ براس کے فانوس اور لکڑی کی منقش چھت سے آویزاں اندلسی طرز تعمیر کا اعلی نمونہ پیش کرتی ہے ۔ یہ مسجد  اپنے خشبی چوبداری دروازوں اور محرابی راہداریوں کے ساتھ نہایت حسین نظر آتی ہے۔ بس ایک بات عجیب محسوس ہوتی ہے کہ یہاں مسجدوں میں لوٹے نہیں ہوتے بلکہ پانی کی چھوٹی چھوٹی بالٹیاں رکھی ہوتی ہیں جن سے استنجا کرتے ہم پاکستانیوں کو سخت  پریشانی لاحق ہوتی ہے۔  گرینڈ موسق سے تقریباً ۲۰  منٹ کی پیدل مسافت کے بعد طنجہ مرینہ بے آتا ہے۔ یہ پیدل چلنے والوں کے لئے ایک راستہ بنایا گیا ہے جو کچھ دور پانی میں اندر تک چلا جاتا ہے۔ اس راستے پر کئی ریسٹورنٹ بنے ہوئے ہیں جہاں سیاح اور مقامی لوگ کثرت سے بیٹھے نظر آتے ہیں۔ اس بے  یعنی خلیج  کے بالکل سامنے اسپین کی پہاڑیاں نظر آتی ہیں۔ بے کے آس پاس دیوقامت کرینیں اور پانی کے جہاز لنگر انداز دیکھے جاسکتے ہیں۔ چونکہ ۲۰۱۶ ء میں ہم پرتگال اور اسپین کی سیاحت کرچکے ہیں سو  طنجہ   کی پرتگال کے ساتھ مماثلت پر کئی دفعہ دھوکا ہوگیا کہ کہیں ہم پرتگال میں تو نہیں ہیں۔ یہ شہر ناقابل یقین حد تک پرتگال سے مشابہت رکھتا ہے۔ خیر مرینہ بے پر آدھے گھنٹے کی چہل قدمی کرنے کے بعد ہم واپس اپنے ہوٹل کو ہوئے۔ جاری ہے۔۔ تحریر: محمد فھد حارث

##############################
https://web.facebook.com/mohammad.f.haris/posts/10158256782554903
ہرقل کا غار اور دو بحروں کا سنگم ۔ راس  سبارطیل ============== طنجہ میں دوسرے دن کام سے فراغت حاصل کرکے ہم یہاں کا مشہورِ زمانہ ہرقل کا غار اور راس سبارطیل جس کو فرنچ میں کیپ اسپارٹل بھی کہا جاتا ہے، دیکھنے نکلے۔  ان دونوں جگہوں کو دیکھنے کے لئے سب سے بہتر ذریعہ یہ ہے کہ آپ سٹی ٹور کی بس لے لیجئے۔ یہ بس آپ کو شہر کے مختلف مقاموں سے گھماتی پھراتی ان دونوں  مقامات تک لے جاتی ہے۔ یہاں  طنجہ میں دو طرح کی سٹی ٹور بس چلتی ہیں، ایک بیچ شہر میں چکر لگاتی ہے جو کہ سیاحوں کو  پرانے شہر کے مختلف مقامات دکھاتی ایک گھنٹے میں اپنا چکر مکمل کرتی ہے جبکہ دوسری ٹور بس ہر دو گھنٹے بعد چلتی ہے اور آپ کو شہر کے باہر سے گھماتی ہوئی ہرقل کے غار اور راس سبارطیل تک لے جاتی ہے۔ یہ دونوں بسیں  گرینڈ موسق آف طنجہ کے سامنے سے چلتی ہیں۔ اندرونِ شہر چلنے والی بس  ہر ایک گھنٹے میں آتی ہے جبکہ بیرونِ شہر لے جانی والی بس ہر دو گھنٹے میں چلتی ہے۔ ان دونوں بسوں کے لئے ایک ٹکٹ ہی کافی ہوتا ہے جو کہ گرینڈ موسق کے سامنے  ٹور بس کے کیوسک یعنی اسٹال سے ۱۵۰مغربی درہم میں مل جاتا ہے۔ یہ ٹکٹ ۴۸ گھنٹے تک مسلسل اور جتنی بار چاہیں استعمال کیا جاسکتا ہے۔ ہم چونکہ بس اسٹیشن پر سوا بارہ بجے پہنچے تھے  جبکہ  بیرونِ شہر جانے والی بس بارہ بجے روانہ ہوچکی تھی اور اگلی بس اب دو بجے آنی تھی سو ہم نے سوچا کہ ۴۵ منٹ انتظارکرکےایک بجے  اندرونِ شہر چلنے والی بس لے لیتے ہیں اور جو کہ ایک سے دو بجے تک ہم کو اندرونِ شہر گھما کر دو بجے تک واپس اسٹیشن چھوڑ دے گی اور پھر دو بجے ہم  بیرونِ شہر چلنے والی بس سے ہرقل کا غار اور راس سبارطیل دیکھنے نکل جائینگے۔  الغرض ایک بجے تک وہی گرینڈ موسق کے آس پاس  ٹھنڈی ہوا میں چہل قدمی کرتے  ہوئے مقررہ وقت گزارا اور پھر ایک بجے والی بس میں سوار ہو کر شہر کے اندرونی مقامات دیکھے جو کہ ہم پہلے بھی پیدل دیکھ چکے تھے۔ ان میں سر فہرست طنجہ کا پرانا مرکزی بازار تھا جہاں  ایک طرف پتھارے  والے اپنے پتھارے لگائے پرانے جوتے، لنڈے کے کپڑے، چائنا کی لائٹس بیچ رہے تھے تو دوسری طرف پنسار اسٹور،  تیل کی دکانیں، مچھلیوں کے اسٹال اور نجانے کس کس چیز کی دکانیں سجا کر دکاندار بیٹھے ہوئے تھے۔ دو بجے ہم واپس بس اسٹیشن پہنچے اور ہرقل کے غار جانے کے لئے بس پر سوار ہوئے۔ طنجہ مرکزی شہر سے ٹور بس  پہلے آپکو  راس سبارطیل  کے مقام لے جاتی ہے۔ یہ راستہ بیچ شہر سے گزرتا پہاڑوں کے درمیان سے ہوتا ہوا آپکو اس مقام  پر لے جاتا ہے جہاں بحر روم اور بحر اوقیانوس ملتے ہیں۔ راستے میں خوبصورت پہاڑی سڑک کے دونوں اطراف بنے ہوئے متمول لوگوں کے عالیشان گھر نہایت دیدہ زیب معلوم ہوتے ہیں۔ مزید اوپر جاکر ایک طرف پہاڑی اور دوسری طرف سمندر رہ جاتا ہے۔ اس پہاڑی پر مختلف سرکاری عمارتیں بنی نظر آتی ہیں۔ تقریبا  تیس  منٹ کی مسافت  کے بعد راس سبارطیل کا مقام آتا ہے جہاں دو عظیم بحر ایک دوسرے سے ملتے ہیں۔ یہاں اوپر پہاڑی پر ایک دیوقامت لائٹ ہاوس بھی واقع ہے۔  راس سبارطیل آنے کا راستہ موروکو گورنمنٹ نے خوبصورت پودوں اور برقی قمقموں سے مزین کیا ہوا ہے۔ اس تفریح گاہ مقام کا تقابل یورپ کے کسی بھی بہترین تفریحی مقام سے کیا جاسکتا ہے۔ راس سبارطیل  سطح سمندر سے تقریباً  ایک ہزار فٹ کی اونچائی پر آبنائے جبرالٹر کے شروع میں  طنجہ سے مغرب کی طرف ۱۲ کلو میٹر کے فاصلے پر واقع ہے۔ راس سبارطیل کے پاس ہی سبارطیل بینک بھی ہے جو کہ  پانی میں ڈوبا  ہوا ایک جزیرہ ہے اور جس کے بارے میں دیومالائی  داستانوں میں مشہور ہے کہ   یہ مشہور اٹلانٹس    آئی لینڈ کا سرا ہے۔  سیاحوں کی کافی بڑی تعداد یہاں آتی ہے اور  راس سبارطیل پر بنے لائٹ ہاؤس  کی فصیل کے ساتھ کھڑے ہوکر تصویریں کھنچواتی ہے ۔ فصیل کی دیوار سے سمندر کا پانی نہایت شفاف اور سمندر نہایت خوبصورت نظر آتا ہے۔  بعض مقامی لوگ یہاں اسٹال لگائے سامان فروخت کرتے بھی  دیکھے جاسکتے ہیں۔  راس سبارطیل سے نیچے اتریں تو محض پانچ منٹ کی مسافت کے بعد دو کلومیٹر کی دوری پر  ہرقل کا غار آجاتا ہے۔ یہ غار طنجہ کے مغرب میں ۱۴ کلومیٹر کے فاصلے پر واقع ہے۔ سیاح عموماً یہاں اپنی گاڑیوں سے آتے ہیں  جو کہ وہ طنجہ شہر سے کرائے پر لیتے ہیں۔ سیاحوں کی ایک بڑی تعداد یورپی ممالک کے لوگوں پر بھی مشتمل ہوتی ہے، خاص کر اسپین کے لوگ، جو کہ اپنی گاڑیوں سے بذریعہ  فیری براستہ سمندر  محض ۳۵ منٹ میں طنجہ پہنچ جاتے ہیں۔ آپ کو یہاں بیشتر گاڑیوں کی نمبر پلیٹ پورپی ممالک کی رجسٹرڈ ملیں گی۔   یورپ کے لوگ اسپین کے  شمالی کنارے تک اپنی گاڑیوں سے آتے ہیں، پھر اپنی  گاڑیوں سمیت فیری یعنی پانی کے چھوٹے جہازوں میں سوار ہو کر ۳۵ منٹ سے ۱ گھنٹے میں طنجہ کے ساحل پر اتر جاتے ہیں۔ راس سبارطیل کا غار یہاں کا مشہور سیاحتی مقام ہے جو کہ  موروکو کے شاہی خاندان کے گرمیوں کے محل کے بالکل برابر میں واقع ہے۔ اس غار کے دو دہانے ہیں۔ ایک سمندر کی طرف کھلتا ہے جبکہ دوسرا زمین کی طرف۔ زمین کی طرف والے دہانے سے آپ غار کے اندر جاتے ہیں جو کہ نیچے گہرائی کی طرف جاتا ہے یہاں تک کہ نیچے کا دہانا سمندر کی طرف کھل جاتا ہے۔  یہ ایک نہایت کشادہ غار ہے جو اندر سے کئی چھوٹے چھوٹے کمرے نما مزید غاروں میں منقسم ہے۔  ان تمام غاروں کے در و دیوار سمندر ہواؤں کی کاٹ کے سبب عجیب ابھری لیکن دلنشین  سطح پر مشتمل ہیں۔ غار کے دہانے سے قبل بائیں جانب ایک راستہ  اندر کی طرف جاتا ہے جو کہ ایک اور  بڑے ہال نما غار  میں کھلتا ہے ۔ اس غار سے مزید آگے جا ئیں تو ایک دوسرا ہال نما بڑا غار آجاتا ہے جس کے اطراف میں کمروں کی صورت میں تین چھوٹے چھوٹے غار پائے جاتے ہیں۔ موروکو کی حکومت نے غار کے فرش کو چوکور پتھروں سے مزین کرکے راہ ہموار کر رکھی ہے جبکہ ساتھ ہی روشنی کا معقول انتظام بھی کیا ہوا ہے ورنہ دن کی روشنی میں بھی غار کے اندر دیکھنا ممکن نہیں ہوسکتا تھا۔  مرکزی  یعنی پہلے  غار میں داخل ہوتے ہی بائیں جانب ایک چھوٹا سا غار آتا ہے جس میں ایک مصنوعی آبشار  بنا ہوا ہے، ساتھ ہی زمانۂ قدیم کی کچھ باقیات بھی رکھی ہوئی ہیں۔ اب اللہ ہی جانے یہ باقیات واقعی  زمانۂ قدیم کی ہیں یا پھر آبشار کی طرح یہ بھی مصنوعی ہیں۔ آبشار کے کنارے ہی بیٹھ کر دو مقامی مرد ستار اور رباب کی قسم کے کسی موسیقی کے آلے کو بجا اور گارہے تھے۔ سیاح یہاں غار میں تصویریں کھنچواتے اور ان فنکاروں کو کچھ بخشس دیدیتے ہیں۔  اس غار کے بارے میں  یہاں کی لوک داستانوں میں مشہور ہے کہ  یونانی خدا  ہرقل یہاں  اپنے ایک کام کی تکمیل کے بعد کچھ دیر سستانے کے لئے لیٹ کر سویا تھا۔  اسی طرح کی اور کئی بے سروپا داستانیں اس غار سے متعلق مشہور ہیں جو کہ سب کی سب یونانی خدا ہرقل سے منسوب ہیں اور انہیں  کی نسبت سے یہ غار ہرقل  کا غار کہلاتا ہے۔ یہ غار قدرت کی کرشمہ سازی  بھی ہے اور انسانوں کے ہاتھوں کا بنایا ہوا بھی ہے۔ کچھ تو سمندری ہوا کی کاٹ سے یہ غار بنا تھا جبکہ  اس کے کئی حصے  قدیم بربر لوگوں کی کھدائی  کے نتیجے میں وجود میں آئے جو کہ   چکی کے پاٹ بنانے کے لئے  اس غار کی دیوار سے پتھر تراشتے تھے۔ اس غار کے بارے میں مقامی لوگ اس بات کا یقین رکھتے ہیں کہ یہ  غار  ایک خفیہ سرنگ کے ذریعے جبرالٹر تک چلا گیا ہے  جو کہ جبرالٹر   کے سینٹ مائیکل غار میں جاکر کھلتی ہے اور  موروکو میں پائی جانے  والی بندر کی ایک خاص قسم  اسی راستے سے جبرالٹر تک پہنچی ہے۔ یاد رہے کہ جبرالٹر آج بھی برطانیہ کے زیرِ اقتدار ہے جبکہ یہ اسپین کے متصل ہی  واقع ہے۔  خیر ۴۵ منٹ تک ہم یہ غار دیکھتے رہے اور اس کے بعد غار کے سامنے کی چٹانوں سے نیچے اتر کے ساحل کے قریب کے پتھروں پر کافی دیر تک بیٹھ کر بحر اوقیانوس  کا نظارہ کرتے رہے جو کہ محض چند کلومیٹر بعد جاکر ہی بحر روم  سے مل رہا تھا۔ سوا گھنٹا یہاں بیٹھ کر ہم پھر بس اسٹیشن کی طرف روانہ ہوئے کہ اگلی بس آنے میں محض ۵ منٹ رہ گئے تھے۔ بس میں  بیٹھ کر واپس اپنی جائے اقامت پہنچے اور صلوٰۃ ادا کرکے کھانے کے لئے نکلے۔ آج کھانا بھی جلدی کھانا تھا کہ صبح ۸ بجے کی فلائٹ سے موروکو کے قدیم ترین ثقافتی شہر مراکش پہنچنا تھا۔ طنجہ چھوڑتے ہوئے کافی حسین یادیں ساتھ رہیں، خاص کر یہاں کی ترقی اور صفائی۔ ابھی تک جتنا موروکو دیکھا ہے وہ ہمارے تصور سے کہیں زیادہ بہتر اور ترقی یافتہ ہے۔ لوگ کافی مہذب اور صاف ستھرے ہیں جبکہ  شہریوں کا سوک سینس یعنی مدنی شعور بھی کافی بہتر ہے۔ اردن کی طرح موروکو کی ترقی نے بھی ہمیں حیران کیا ورنہ ان ممالک جانے سے قبل ہم ان کو پاکستان کی نوعیت کا ترقی پذیر ملک سمجھتے تھے لیکن حقیقت یہ ہے کہ اردن ہو یا موروکو، آذر بائیجان ہو یا  عمان یہ سارے ممالک ترقی، سوک سینس، صفائی ستھرائی غرض ہر چیز میں پاکستان سے بہت آگے ہیں۔ فی الحال  پاکستان جیسا ایک ہی عرب ملک دیکھنے کا اتفاق ہوا ہے اور وہ مصر ہے جس کو ہر لحاظ سے  پاکستان کا جڑواں ملک کہا جائے تو غلط نہ ہوگا۔ تحریر: محمد فھد حارث

##############################
https://web.facebook.com/mohammad.f.haris/posts/10158259197169903
واقعی کمال لکھا ہے!!!!!

##############################
https://web.facebook.com/mohammad.f.haris/posts/10158268895719903
خدائی فوجدار ===== کچھ لوگوں کو مسلک و منھج کا مالیخولیا ہوجاتا ہے۔ ان کی نظروں میں خود سے رتی بھر اختلاف کرنے والا منحرف، غیر مقلد، یزیدی، ناصبی، منکر حدیث اور نجانے کیا کیا بن جاتا ہے لیکن یاد رہے یہ  لوگ اس طبقے سے تعلق رکھتے ہیں جو اپنے اکابر کے انحراف کو بھی سہو کہہ کر ہضم کرجاتے ہیں یا پھر اسکی تاویلیں کرکے اسکو انحراف مانتے ہی نہیں ہیں تاہم مخالف مسلک کے فروعی مسائل پر بھی فتوی بازی شروع کردیتے ہیں۔ یہ خود احتسابی سے زیادہ احتساب دیگرے پر یقین رکھتے ہیں۔ یہ سارے بزعم خویش بخشے بخشائے ہیں تاہم دیگران کو جہنم دھکیل کر آنا انکا پسندیدہ مشغلہ ہے۔ یہ بدترین تعصب کا شکار طبقہ ہے جس کو اپنی آنکھوں کا شہتیر نظر نہیں آتا لیکن دوسرے کی آنکھ کا تنکا بھی تاڑ لیتے ہیں۔ ایسے لوگوں کا واحد علاج خاموشی و نظر انداز کرنا ہے۔ ان کے ساتھ بحث و مباحثہ میں الجھیں گے تو اپنا ہی نقصان اور وقت کا ضیاع کرینگے۔ یہ خود تو کچھ کرتے نہیں لیکن انکو ساری تکلیف یہ رہتی ہے کہ دوسرا کیوں کچھ کر پارہا ہے۔ یہ بازیافتی کے ضمن میں صرف اسی علم کو درخور اعتناء جانتے ہیں جو ان کے نزدیک علم ہے باقی سب تو جھل ہے جبکہ درحقیقت جھل مرکب یہ خود ہوتے ہیں۔ ان لوگوں کی مخصوص نشانی فتوی بازی ہے۔ یہ طبقہ ہمیشہ آپکو فتوی بازی کرتا ملے گا۔ ان کی فتوی بازی کی یہ عادت اس قدر پختہ ہوچکی ہوتی ہے کہ پڑوسی یعنی مخالف مسلک کا گھر پھونکنے کے بعد اپنے ہی گھر یعنی اہل مسلک کو جلانے لگ جاتی ہے۔ ان کا پسندیدہ مشغلہ مخالف مسلک کو اہلسنت سے خارج کرنا اور اپنے مختلف الخیال ہم مسلکوں کو اپنے مسلک سے بے دخل کرنا ہوتا ہے۔ ایسے لوگوں کا نام خدائی فوجدار ہے جن کے شر سے سدا پناہ مانگتے رہنا چاہیئے کہ یہ اسلام کی خدمت کے نام پر اسلام کی مرمت کررہے ہوتے ہیں۔ شکوہ کناں: محمد فھد حارث

##############################
https://web.facebook.com/mohammad.f.haris/posts/10158268400704903
مراکش کی بربر قوم اور کوہِ اطلس کا پہاڑی سلسلہ =============== مراکش میں تیسرے دن علی الصبح ہم  مراکش کے  مشہور پہاڑی سلسلے کوہِ اطلس کی جانب  گامزن ہوئے۔  کوہِ اطلس مراکش کے جنوب مغرب میں واقع شمالی افریقہ کا سب سے اونچا اور لمبا پہاڑی سلسلہ ہے۔  اس پہاڑی سلسلے کی لمبائی ۲۵۰۰ کلومیٹر ہے جو کہ مراکش، الجزائر اور تیونس تک پھیلا ہوا ہے۔ اس پہاڑی سلسلے کی سب سے اونچی چوٹی  توبقال کہلاتی ہے جو کہ مراکش کے جنوب مغرب میں   ۶۳ کلومیٹر کے فاصلے پر  واقع ہے اور سطح سمندر سے تقریباً ۱۳۶۷۱ فٹ کی بلندی پر ہے۔ سیاحوں کی ایک کثیر تعداد اس چوٹی پر کوہ پیمائی کی غرض سے ہر سال مراکش آتی ہے۔ یہ چوٹی مراکش شہر سے بآسانی دیکھی جاسکتی ہے۔ کوہِ اطلس جانے کا اصل مقصد  موروکو میں بسنے والی بربر قوم کی تہذیب و ثقافت کو قریب سے دیکھنا تھا جو کہ کوہِ اطلس کی وادیوں میں اپنی پوری آب و تاب کے ساتھ جلوہ گر نظر آتی ہے۔  موروکو، تیونس، الجزائر، لیبیا،  موریتانیا، مالی اور مصر کے کچھ علاقوں میں بربر قوم آباد ہے۔ مراکش ، الجزائر اور تیونس میں یہ کثیر تعداد میں پائے جاتے ہیں۔ مسلمانوں  کی تاریخ میں کئی بڑی شخصیتیں اسی قوم سے تعلق رکھتی تھیں جن میں  فاتحِ اندلس طارق بن زیاد،  دولتِ مرابطون کا فرمانروا یوسف بن تاشفین،  مشہور مسلم  مفکر   اور پہلی ہوائی اڑان بھرنے والا سا ئنسدان عباس بن فرناس،  اپنے وقت کا عظیم سیاح ابن بطوطہ شامل ہیں۔   شمالی افریقہ کی مسلم فتوحات کے نتیجے میں یہاں  بسنے والی بربر قوم کی اکثریت  اسلام میں داخل ہوگئی تھی ۔ اسلام سے قبل  بربر قوم عیسائی، یہودی اور اینیمسٹ یعنی جانوروں ، پودوں، پتھروں وغیرہ میں ارواح ہونے کی قائل تھی۔ اسلام کی آمد کے بعد  بھی بربر قوم میں یہودی اور عیسائی مذہب کے ماننے والے اقلیت میں موجود رہے اور موروکو اور الجزائر وغیرہ میں آج بھی بربر قوم  کی ایک قلیل تعداد ان مذاہب کی پیروکار ہے۔تاہم اکثریت سُنّی مسلم ہے جن کی مجموعی تعداد تقریباً تیس سے چالیس لاکھ نفوس پر مشتمل ہے۔ یہ قوم نہایت جری، جنگجو اور محنت کش ہوتی ہے۔ کوہِ اطلس کے دامن میں بربر قوم کے کئی خاندان اور قبیلے آباد ہیں جو کہ املیل، ٹیکڈرٹ،  اکیس اور اسنی   وغیرہ کے علاقوں میں پائے جاتے ہیں۔   مراکش شہر سے مختلف ٹور کمپنیاں سیاحوں کو ان علاقوں میں بذریعہ گاڑی لے جاتی ہیں جس کے لئے سیاحوں کو پہلے سے بکنگ کرنی  ہوتی ہے۔ ہم نے بھی ایسی ہی ایک ٹور کمپنی سے بکنگ کی ہوئی تھی جس کا  ٹور گائیڈ ٹھیک  صبح ۹ بجے ہمیں لینے ہمارے ہوٹل پہنچ گیا ۔ سو ۹ بجے ہم مراکش سے کوہِ اطلس کی جانب روانہ ہوئے۔ کوہِ اٹلس پر لے جانے کے لئے ٹور گائیڈ پہلا پڑاؤجس جگہ کرتا ہے وہ اونٹوں کا ایک باڑا ہوتا ہے۔ اس طرح کے کئی باڑے آپکو ہائی وے کے آس پاس نظر آتے ہیں۔ ٹور گائیڈ ز یہاں گاڑیاں روک کر سیاحوں کو اونٹوں کی سواری سے لطف اندوز کرواتے ہیں۔ اونٹوں پر سوار ہونے سے قبل آپکو مراکشی جبہ اور عمامہ یا ثوب پہننے کو دیا جاتا ہے۔ تمام سیاح یہ جبہ اور ثوب پہن کر مراکشی ثقافت میں ڈھل کر اونٹوں پر سوار ہوتے ہیں۔ یہ تمام اونٹ ریل کے ڈبوں کی صورت میں ایک قطار میں ایک دوسرے سے بندھے ہوئے ہوتے ہیں۔ یہاں تقریبا ًآدھا گھنٹا اونٹوں کی سواری سے محظوظ ہوکر ہم اپنے اگلے پڑاؤیعنی تہانوت وادی کے لئے نکل پڑے۔ راستے میں دائیں جانب اولیو ویلی یعنی زیتون کے درختوں سے بھری ہوئی وادیاں آتی ہیں جو کہ مقامی لوگوں کی کاشتکاری کا ثمر ہیں۔ ساتھ ہی پہاڑوں پر بدوؤں کے بنے ہوئے مکانات بھی دکھائی پڑتے ہیں۔ وادی تہانوت پہنچ کر  ٹور گائیڈ  آپکو بربر ی ناشتہ کرواتے ہیں۔ اس ناشتے میں بربری روٹی کے ساتھ آرگن آئل، شہد اور املوک جو کہ شہد، آرگن آئل اور بادام کے پیسٹ سے بنایا جاتا ہے، پیش کیا جاتا ہے اور ساتھ میں مراکشی چائے۔ کھلے باغ میں بیٹھ کر یہ بربری ناشتہ الگ ہی مزا دیتا ہے۔  ناشتہ کرنے کی جگہ کے سامنے ہی ایک دکان میں بربر عورتیں چکی پر خالص آرگن آئل تیار کرتی نظر آتی ہیں۔ وہاں تعینات خواتین آپکو آرگن آئل کی تیاری کے طریقے سے روشناس کرواتی ہیں اور پھر آخر میں خالص آرگن آئل سے بنی مصنوعات فروخت کرنے کو پیش کرتی ہیں۔ یہ مصنوعات خالص یعنی آرگینک  اور ہاتھوں سے بنائی گئی ہوتی ہیں۔ ہم یہاں آدھا گھنٹہ رکے اور پھر آگے کی جانب روانہ ہوگئے۔ ہمارا ڈرائیور بربر تھا جس کی عربی کافی ٹوٹی پھوٹی معلوم ہورہی تھی۔ یا پھر صرف و نحو سے عاری جہاں وہ مخاطب کے صیغے میں غائب کے صیغے شامل کر کرکے ہم سے عربی میں بات کررہا تھا اور ہم صرف و نحو کی ٹانگ ٹوٹتے اپنی آنکھوں سے دیکھ  بلکہ کانوں سے سن رہے تھے۔ خیر راستے میں  اسنی  کے علاقے سےگزرنا ہوا۔  یہ سارا علاقہ پہاڑی ہے اور یہاں موجود تمام گاؤں   پہاڑوں کے دامن میں واقع ہیں، تاہم یہ گاؤں دیکھنے میں پاکستان کے بعض بڑے شہروں سے زیادہ ترقی یافتہ اور متمدن نظر آرہے تھے۔ جہاں پکے مکانات، خوبصورت سڑکیں اور بلند مینار والی مسجدیں جابجا دیکھی جاسکتی تھیں۔ کوہِ اطلس   جانے کے لئے ایک پہاڑی سڑک پر اوپر کی جانب جاتے ہیں، یہ بالکل اسی نوعیت کی سڑک اور پہاڑی راستہ ہے جیسا ایبٹ آباد سے شوگران یا ناران جاتے ہوئے آتا ہے۔ ایک طرف پہاڑ اور دوسری طرف گہری کھائی اور وادیاں۔ تقریباً دو گھنٹے کا سفر طے کرکے ٹور گائیڈ نے  ہمیں املیل ویلی لاکر چھوڑا جہاں سے ایک  دوسرے  مقامی ٹور گائیڈ کے ذریعے  ہم کو آگے پیدل جاکر یہ پورا پہاڑی علاقہ دیکھنا تھا جو کہ  چھ  بربر گاؤ ں پر مشتمل ہے جن کی مشترکہ آبادی  تقریباً چھ ہزار  نفوس ہیں۔ اپنا تعارف کروانے اور ہمارا تعارف لینے کے بعد ٹور گائیڈ ہم کو پہاڑی راستے کی طرف لیکر چلا ۔ راستے میں  ٹور گائیڈ ہم کو گاؤ ں میں کئی درخت دکھاتا رہا جو کہ دو سو تین سو سال پرانے تھے اور آج بھی سر سبز و شاداب کھڑے ہیں۔ چڑھائی چڑھ کر ہم  سب سے پہلے گاؤ ں اشین پہنچے، اشین بربر زبان کا لفظ ہے جس کا عربی مترادف  جلباب ہے۔ یہاں فرنچ تسلط کے زمانے کی ایک چھوٹی سی فوجی چھاؤ نی  بھی دیکھنے کو ملی۔ اس چھاؤ نی کے بالکل سامنے ایک پختہ عمارت کی شکل  میں  دو منزلہ مسجد واقع ہے جس میں اوپر کی منزل خواتین کا جائے مصلی ہے جبکہ زیریں منزل مردوں کی جماعت کے لئے مختص ہے۔ اشین سے اوپر چڑھائی پر جائیں تو ساتھ ساتھ پانی کی ایک چھوٹی نہر چلنا شروع ہوجاتی ہے۔ اس نہر کا صاف شفاف  پانی بالائی سطح پر موجود ایک آبشار سے آتا ہے۔  ہم تقریباً بیس منٹ کی کوہ پیمائی کے بعد اس آبشار پر پہنچے۔ یہاں مقامی منتظمین نے سیاحوں کی سہولت کے لئے کرسیاں اور دریاں بچھائی ہوئی ہیں جن پر بیٹھ کر سیاح دیر تک  اس خوبصورت آبشار کے نظارے سے محظوظ ہوسکتے ہیں۔ پاکستان کے شمالی علاقہ جات سے تعلق رکھنے والے بھائیوں کے لئے تو یہ روز کا منظر ہوگا تاہم ہمارے جیسے کراچی و دبئی کے رہائشیوں کے لئے یہ نظارہ واقعی مبہوت کردینے والا تھا جہاں آبشار کے پانی گرنے کے شور سے کان پڑی آواز سنائی نہ دیتی تھی۔ آبشار سے مزید اوپر چڑھ کر ہم ارامیڈ گاؤں پہنچے جو کہ  ۳۰۰ خاندانوں یعنی تقریبا  ۹۰۰ً  بربر نفوس پر مشتمل ہے۔ یہ گاؤں سطح سمندر سے ۱۹۰۰  میٹر کی بلندی پر واقع ہے۔ یہاں کی بربر قوم کی خواتین نہایت عمدہ کشیدہ کاری اور قالین بنتی ہیں جس کے نمونے مختلف دکانوں میں جابجا نظر آتے ہیں۔ یہاں ارامیڈ میں ہم نے ایک قہوے خانے میں بیٹھ کر بربر لوگوں کے ساتھ انکا قہوہ پیا اور ان سے بات چیت کی۔ آدھا گھنٹا یہاں سستانے کے بعد ہم مزید اوپر کی طرف چل پڑے۔ ان پہاڑی علاقوں میں آپکو بربر قوم اپنی پوری ثقافت و تمدن کے ساتھ رہائش پذیر نظر آتی ہیں۔ یہ بات بھی یاد رہے کہ بربر  لوگ نہایت راسخ العقیدہ مسلم ہوتے ہیں اور ان کی ہر بات میں قرآن، اسلام، ان شاءاللہ اور ماشاءاللہ کثرت سے سننے کو ملتا ہے۔ یہ اپنے مسلم ہونے پر بہت فخر کرتے ہیں۔  ظہر کی اذان کا وقت ہوتے ہی پوری وادی اذان کی پکاروں سے گونجنے لگی۔ چونکہ قریبی مسجد کافی دوری پر تھی اور ہمارے  ٹور گروپ میں  ہمارے علاوہ چار غیر مسلم جرمن باشندے بھی  شامل تھے سو ہمارے بربر گائیڈ نے راستے میں ہی ظہر کی صلوٰۃ ادا کرنے  کو ترجیح دی۔ اس نے جرمن باشندوں کو آس پاس تصویریں لینے کو کہا اور خود ظہر ادا کرنے ننگی پتھریلی زمین پر کھڑا ہوگیا۔ ہم بے وضو تھے اور پاس پانی نہ تھا سو اس کی صلوٰۃ ختم کرنے کا انتظار کرنے لگے کہ اچانک یاد آیا کہ پینے کے لئے ۵۰۰ ایم ایل والی پانی کی بوتل  بیگ میں موجود ہے۔ بوتل بیگ سے نکالی تو وہ آدھی تھی یعنی گویا اس میں ۲۵۰ ایم ایل پانی ہی رہ گیا تھا۔ ہم نے اسی پانی میں قسمت آزمائی کی اور جان لیا کہ انسان چاہے تو ایک گلاس یعنی ڈھائی سو ایم  ایل پانی سے بھی وضو ہوسکتا ہے۔ خیر اپنی زندگی میں پہلی دفعہ اتنے قلیل پانی سے پوری تشفی کے ساتھ وضو کرکے ظہر کی صلوٰۃ پتھریلی زمین پر بغیر کسی جائے نماز و چادر کے ادا کی اور آگے کی طرف بڑھ گئے۔ آرامیڈ گاؤں میں کچھ اوپر چڑھنے کے بعد واپس نیچے کی طرف کا راستہ شروع ہوگیا، اس راستے میں ایک طرف پہاڑ جبکہ دوسری طرف کھائی اور وادی ہے۔ یہاں بھی راستے میں ایک آبشار آتا ہے۔ تھوڑی دور چلنے کے بعد آرگن گاؤں آتا ہے جو کہ ستّر خاندانوں پر مشتمل ہے۔ دوپہر کا کھانا ہم نے اسی گاؤں  میں کھایا۔ کھانے میں ہم نے اپنے فرنگی کافر رفیق سفر ٹیم کے ساتھ مراکش کا ثقافتی کھانا تجین کھایا جو کہ مختلف سبزیوں اور گوشت کو ساتھ پکا کر تیار کیا جاتا ہے۔ کھانا نہایت لذیذ تھا۔ مابعد کھانا پھل پیش کئے گئے۔ہمارے ٹور گائیڈ کا  گھر بھی اسی گاؤں  میں تھا سو گائیڈ نے بھرپور مہمان نوازی کا مظاہرہ کرتے ہوئے کھانے کے بعد ہمیں اپنے گھر قہوہ پینے کی دعوت دی۔ پہاڑوں میں اندر تنگ گلیوں میں چل کر ہمارے بربر گائیڈ کا گھر آیا۔ کچی پکی سیڑھیاں نما گلیاں جن میں چھوٹی چھوٹی نالیوں کے ذریعے پہاڑوں سے آتا پانی نیچے ڈھلان کی طرف جاتا ہے۔ لوگ اپنے مویشی لئے اوپر سے نیچے اور نیچے سے اوپر جاتے نظر آتے ہیں۔  ہر گھر دوسرے گھر سے کچھ اونچائی پر واقع ہے۔ ہر گھر کی زیریں منزل جانوروں کے لئے مختص ہوتی ہے جبکہ بالائی منزلیں گھر کے مکینوں کے لئے۔چھوٹا سا صاف ستھرا گھر جس میں ایک بیٹھک کا کمرا جس میں قرینے سے لگے صوفے اور ایک جائے نماز نظر آئی، پھر ایک ہال، ساتھ غالبا ًسونے کا کمرہ تھا اور پھر تنگ اوپر جاتی سیڑھیاں جن کے ذریعے ہم چھت پر گئے جہاں سے پورا گاؤں نظر آتا ہے۔ ہمارے گائیڈ میزبان نے ہمارے بیٹھنے کو چھوٹے اسٹول اور ٹیبل مہیا کی اور ساتھ ہی  نیچے سے گرما گرم بربری قہوہ لے آیا۔ گائیڈ کے بیٹے نے ہمارے بیٹھنے کا انتظام کیا جس کی عمر سولہ سال اور نام عبداللطیف تھا۔ گائیڈ  نے بتایا  کہ اسکا چودہ سال کا ایک بیٹا عبدالرحیم بھی ہے اور ایک بارہ سال کی بیٹی مریم ہے اور اب  ماشاءاللہ سے بارہ سال بعد چند دنوں میں نئے بچے کی آمد ہے۔ گائیڈ ہمیں پیالیوں میں قہوہ نکال کر دیتا رہا اور ساتھ اپنے گاؤں اور اپنے لوگوں کی رہن سہن کی باتیں بتاتا رہا۔  قہوہ کے بعد گائیڈ  صاحب فورا ًاخروٹ لے  آئے اور توڑ توڑ کر ہمارے ہاتھوں میں تھماتے ہوئے حق میزبانی ادا کرتے رہے۔  اپنے میزبان گائیڈ کی بھرپور ضیافت سے لطف اندوز ہوکر ہم واپس نیچے کی راہ ہولئے جہاں ہمارا  پہلا والا ڈرائیو  گائیڈ ہمیں مراکش واپس لے جانے کے لئے وین لئے منتظر کھڑا تھا۔ سو ہم یہاں سے نکل کر دوبارہ پہاڑی سڑک پر گامزن ہوگئے اور تقریباً دیڑھ گھنٹے کے  سفر کے بعد تھکے ہارے واپس مراکش پہنچے۔ ہم نے تقریباً  ۵ کلومیٹر کا سفر پیدل طے کرکے چھ بربر گاؤں دیکھے جہاں  بربر ثقافت پوری شان و شوکت سے جلوہ گر نظر آئی۔  مکمل حجاب کرتی بربر خواتین، اسکارف لئے اسکول سے واپس آتی بچیاں، گلی میں فٹبال کھیلتے بربر بچے جو کہ اکثر راستے میں آتے سیاحوں کو فٹ بال پاس کردیتے  اور سیاح بھی کچھ دیر کے لئے ان بچوں کے ساتھ فٹبال کھیلنے لگ جاتے، پہاڑوں پر ادھر ادھر دانا چگتی مرغیاں، جا بجا دیواروں پر بچھے بربر خواتین کی ہاتھوں کے بنے  ہوئے قالین، دوازوں پر کھڑی  باتیں کرتی خواتین، آتے جاتے  راستے میں ایک دوسرے سے سلام کلام کرتے بربر مرد گویا یہاں ہر پہلا فرد دوسرے فرد کو جانتا  ہو۔ الغرض جو کوئی بھی مراکش آئے وہ  کوہِ اطلس کا ٹور ضرور کرے اور یہاں بسنے والی بربر قوم کی زندہ دل ثقافت اور مہمان نوازی سے لطف اندوز ہونے کا موقع ہاتھ سے نہ جانے دے۔ تحریر: محمد فھد حارث

##############################
https://web.facebook.com/mohammad.f.haris/posts/10158272546809903
مراکش میں آخری دن: جامع مسجد الکتُبیہ  اور وِلا اوسس ======= مراکش میں اپنے قیام کے آخری دن ہم مراکش کی سب سے بڑی جامع مسجد الکُتبیہ دیکھنے  گئے۔ گرچہ ہمارا قیام اس مسجد سے محض پانچ منٹ کی دوری پر تھا لیکن چونکہ عموماً  جماعت کے وقت ہم آس پاس نہیں ہوتے تھے سو اس مسجد جانا نہ ہوسکا۔ آخری دن ہم نے خاص کر ظہر کے وقت مسجد جانے کا پروگرام بنایا لیکن بارش ہونے کے سبب کچھ تاخیر ہوگئی اور جماعت کے بیس پچیس منٹ کے بعد مسجد پہنچ سکے۔ جامع الکتبیہ  جامع الفناء کے بازار  سے محض دو منٹ کی مسافت پر ہے۔  یہ مسجد گیارہویں صدی عیسوی میں  دولتِ الموحدون کے بربر حکمران  ابو یوسف یعقوب المنصور نے تعمیر کروائی تھی۔ کہا جاتا ہے کہ تعمیر کے وقت اس کی سمت  کے تعین میں  ۵ زاویوں کی غلطی ہوگئی تھی جس کے سبب اسکو دوبارہ تعمیر کرنا پڑا تھا۔ اس مسجد کا مینار ۷۷ میٹر یعنی تقریباً ۲۶۳ فٹ بلند ہے اور مراکش میں تقریباً ہر جگہ سے دیکھا جاسکتا ہے۔ عموماً مراکش سے متعلق جتنی تصویریں انٹر نیٹ پر موجود ہوتی ہیں، ان میں  جامع الکتبیہ کا مینار نمایاں ہوتا ہے۔ سفید ستونوں اور محرابوں سے ڈھلی یہ مسجد نہایت سادہ لیکن خوبصورت ہے۔ مراکش کی ثقافتی تعمیر کے پیش نظر اس کی چھت بھی خشبی کاریگری کا اعلی نمونہ ہے۔ پوری مسجد میں لاتعداد ستون ہیں جو کہ آپس میں محرابوں کی شکل میں ملے ہوئے ہیں۔ ہر چار ستون اور چار محراب مل کر ایک چوکور بناتے ہیں جس کے بیچ میں  پتیل  کا ایک فانوس لٹک رہا ہوتا ہے۔ پوری مسجد ستونوں اور محرابوں کے اس طرح کے ان گنت چوکوروں پر مشتمل ہے جن میں لاتعداد فانوس لٹک رہے ہیں۔ یہ چوکور اس طرح سے ترتیب دئیے گئے ہیں کہ اگر آپ بیچ مسجد میں بیٹھیں تو صفر ڈگری یعنی زاویہ، ۴۵ ڈگری، ۹۰ڈگری، ۱۲۰ ڈگری اور ۱۸۰ ڈگری ہر ایک سمت میں یہ چوکور ایک  قطار میں نظر آتے ہیں۔ ذیل کی تصاویر اور  ویڈیو میں یہ تاثر اچھے سے سمجھا جاسکتا ہے۔ مسجد کے احاطے میں ایک بڑا سا صحن ہے  جس میں چھوٹی چھوٹی کیاریوں میں الگ الگ کینو کے درخت لگے ہوئے ہیں، ساتھ ہی بیچ میں ایک بڑا حوض وضو کے لئے ہے۔ ہم جب مسجد پہنچے تو ظہر کی جماعت ہوچکی تھی اور بارش کی وجہ سے مسجد بند تھی۔ تاہم ہم نے دروازہ کھٹکھٹا کر مسجد کھلوائی اور ہمارے بتانے پر کہ ہم مسلم ہیں، مسجد کے منتظم نے ہمیں اندر آنے کی اجازت دی۔ یہاں مراکش میں غیر مسلموں کو مسجد میں آنے کی اجازت نہیں ہے۔ مسجد میں ظہر و عصر کی قصر صلوة ادا کرکے ہم اپنے دوسرے پڑاؤ کی جانب روانہ ہوگئے۔ مسجد سے نکل کر جامع الفناء کے نواحی بازاروں کی تنگ گلیوں سے گزرتے ہوئے کوئی ایک کلومیٹر کی مسافت طے کرنے کے بعد ہم بن یوسف مدرسہ اور مسجد پہنچے۔ بن یوسف مدرسہ  جوکہ دولتِ مرابطون کے بربر  فرمانروا سلطان علی بن یوسف کے نام  موسوم ہے،  دولتِ السعدون کے حکمران  عبداللہ الغالب باللہ نے پندرہویں صدی عیسوی میں  تعمیر کروایا تھا ۔ اپنے زمانے میں اس مدرسہ کو موروکو کی سب سے بڑی اسلامی جامعہ ہونے کا شرف حاصل تھا۔ شومئی قسمت کہ مدرسہ تجدیدی کاموں کے لئے بند تھا سو ہم پاس میں واقع مراکش کلچرل میوزیم آگئے۔ یہ میوزیم پرانے دور کے ایک ریاض گویا اندرون شہر کی حویلی نما عمارت میں بنایا گیا ہے۔ یہاں مراکشی ثقافت کے مختلف نوادرات جیسے پینٹنگز، برتن، آلات جنگ وغیرہ نمائش کے لئے رکھے گئے ہیں۔ یہ تمام چیزیں ایک بڑے احاطے کے چاروں طرف بنے خوبصورت کمروں میں رکھی گئی ہیں جس کے بیچوں بیچ ایک بڑا   پیتل  کا فانوس لٹک رہا ہے اور نیچے تین  فوارے نصب ہیں۔ شروع کے کمروں میں آپکو مراکشی مصوروں کے مصوری کے نمونے آویزاں ملتے ہیں۔ اس کے بعد کے کمرے میں مراکشی قدیم آلات حرب نمائش کے لئے رکھے گئے ہیں، ساتھ ہی برابر کے کمرے میں قدیم مراکشی تہذیب میں مستعمل خواتین کے زیورات نظر آتے ہیں جبکہ اس کمرے  کے جنوبی جانب ایک نہایت وسیع اور خوبصورت کمرے میں مراکشی ثقافت   کی غمازی کرتے قدیم برتنوں کو نمائش کے لئے رکھا گیا ہے۔ یہ پوری عمارت بذات خود بھی کافی خوبصورت ہے جس کا فرش رنگین موزیک اور دروازے خشبی کاریگری کے کام سے مزین ہیں۔ میوزیم سے نکل کر تقریبا ڈھائی کلومیٹر کی مسافت طے کرکے ہم مشہور فرنچ ڈیزائنر ایف سان لوران جو کہ وائی ایس ایل  کے نام سے جانا جاتا ہے،  کی جائے اقامت اور باغ دیکھنے آئے جو کہ چند دہائیاں قبل فرانس کا مشہور ڈیزانر رہ چکا ہے اور اپنے کام کے ساتھ ساتھ اپنی عیاشی و ہم جنس پرستی کے فروغ کے لئے بھی  مشہور تھا۔ یہ ایف سان لوران  (وائی ایس ایل ) وہی  ڈیزائنر  ہے جس سے ۱۹۵۹ء میں  ایران کے شاہ محمد رضا پہلوی کی ملکہ شاہ بانو فرح دیبا نے اپنی شادی کے موقع پر  عروسی جوڑا ڈیزائن کروایا تھا اور اس کے بعد ہی ایف سان لوران کافی مشہور ہوگیا تھا۔ اس کے بعد بھی گاہے بگاہے فرح پہلوی ایف سان لوران کی خدمات حاصل کرتی رہیں یہاں تک کہ   یکم جون ۲۰۰۸ء کو ایف سان لوران کی موت پر اس کے جنازے میں شرکت کرنے کے لئے امریکہ سے  بطور خاص پیرس وارد ہوئیں تھی۔  یہ ایف سان لوران یورپ کے کامیاب ترین ڈیزائنر میں سے ایک تھا  جو  کہ   الجزائر میں ایک فرانسیسی گھرانے میں پیدا ہوا تھا اور بعد میں اپنی زندگی کا بیشتر حصہ الجزائر، پیرس اور موروکو میں گزارا۔   فرانسیسیوں کے مسلم مغرب سے انخلاء کے بعد بھی موروکو اور الجزائر کی محبت نے ایف سان لوران کو مسلسل ان ممالک  سے جوڑے رکھا اور اس نے دونوں ممالک میں اپنے گھر تعمیر کروائے جہاں وہ گرمیاں گزارنے آیا کرتا تھا۔ اس گھر کو اور اس کے ساتھ متصل میوزیم کو موروکو کی حکومت نے سیاحتی مقام میں تبدیل کرکے سیاحوں کے لئے کھول دیا ہے۔ ایف سان لوران کی جائے اقامت  جو کہ وِلا اوسس کہلاتی ہے میں اندر داخل ہوتے ہی ایک کوریڈور یعنی راہداری شروع ہوجاتی ہے جس کے دونوں اطراف  بانس کے درخت لگے ہوئے ہیں۔ یہ راہداری گھر کے مرکزی دروازے پر جاکر ختم ہوتی ہے جس کے بائیں جانب ایک بڑا حوض بنا ہوا ہے۔ اس حوض میں دیو قامت حجم کی بڑی بڑی مچھلیاں چھوڑی گئی ہیں۔ فرانسیسی سیاحوں کی کافی تعداد یہاں نظر آتی ہے۔ ہم کو گھر کے اندر جانے کا موقع تو نہ مل سکا کہ ہم یہاں چار بجے پہنچے تھے جبکہ اس وقت گھر کا مرکزی دوازہ بن کردیا جاتا ہے اور سیاح صرف گھر کا باغ ہی دیکھ سکتے ہیں۔ ویسے بھی ہمیں یہ گھر دیکھنے کا اتنا خاص شوق نہ تھا، ہمارے ساتھی نے اصرار کیا تو دیکھنے چلے آئے وگرنہ ہمارے لئے تو "مرگئے مردود نہ فاتحہ  نہ درود" والی بات تھی۔ اس گھر کا باغ بلا شبہ کافی خوبصورت ہے جس کے اندر مختلف انواع کے پودے، درخت اور پرندے بکثرت نظر آتے ہیں۔ پورے  باغ کا چکر لگانے کے لئے راہداریاں بنی ہوئی ہیں جو کہ آپکو اس وسیع باغ کے ہر کونے اور مقام تک  لے کر  جاتی ہیں۔ مرکزی راہداری پر آگے جاکر ایک بالائی پگڈنڈی یا چبوترہ سا آتا ہے جو کہ ایک نیلی عمارت کی صورت میں واقع ہے۔ اس چبوترے کے عین سامنے ایک اور بڑا حوض بنا ہوا ہے جس میں کنول کے پھول کے پودے اور رنگ برنگی مچھلیاں نظر آتی ہیں۔ اس چبوترے کی چھت ثقیفہ طرز کی ہے جس کے اوپر بیلیں چڑھی ہوئی ہیں۔  اس چبوترے سے اترو تو سامنے آؤٹ ہاوس  کے قسم کی ایک عمارت نظر آتی ہے جو کہ مکمل نیلے رنگ میں رنگی ہوئی ہے۔  اس عمارت کے سامنے بھی ایک حوض اور اس میں ایک بڑا فوارہ نصب ہے۔ حوض کے سامنے کی کیاری میں بڑے سائز کے صحرائی کانٹے دار پودے کیکٹس وغیرہ لگائے گئے ہیں، ہم نے اپنی زندگی میں اتنے جہازی سائز کے صحرائی پودے پہلے نہ دیکھے۔ اس باغ کے سامنے ایک چھوٹی سی بارہ دری بنی ہوئی ہے۔  اس سارے باغ میں مختلف کیاریوں میں جو خود اپنے رقبے کے حساب سے باغ کہلائی جانے کی زیادہ حقدار ہیں کثرت سے صحرائی کانٹے دار پودے نظر آتے ہیں ۔ ان تمام کیاریوں کے کناروں پر ایلو ویرہ کے پودوں سے باڑ بنائی گئی ہے۔ جگہ جگہ بیٹھنے کے لئے بینچز  یعنی خشبی نشستیں بھی ہیں۔ غرض اس باغ میں تقریباً گھنٹہ گھوم کر ہم یہاں سے باہر نکلے۔  ہمارے ساتھی نے ایف سان لوران کے  میوزیم جانے پر بھی اصرار کیا لیکن ہماری طبیعت اس پر آمادہ نہ ہوئی سو واپس ہوٹل کی راہ لی۔ ہوٹل پہنچے، کپڑے وغیرہ تبدیل کرکے کھانے کے لئے جامع الفناء کے بازار نکل گئے۔  جیسا کہ  ہم نے پچھلے سفر ناموں میں بتا یا کہ اس بازار کی تو شان  ہی نرالی ہے۔ اپنے طرز کا واحد قدیم ثقافت سے بھرپور بازار جہاں کہیں سپیرے بین بجاتے ناگ لہرارہے ہیں تو کہیں مداری بندر کا ناچ دیکھارہے ہیں، کہیں  محرابی قندیلوں میں روشنیاں جلائے خواتین گاہک خواتین کے ہاتھوں پر مہندیاں لگارہی ہیں تو کہیں  طنبورے اور بانسری پر  مقامی فنکار اپنے فن کی نمائش کررہے ہیں۔ ساتھ ہی پھلوں کے جہازی سائز اسٹالز پر دکاندار  پھلوں کے تازہ جوس  بیچنے کے لئے آوازیں لگارہے ہیں تو کہیں   نان بائی  اپنے تندور سجائے لوگوں کو تازہ تازہ روٹیاں پیش کررہے ہیں۔ عرض ایک عجب سماں ہوتا ہے یہاں کا جہاں پوری مراکشی تہذیب اپنی آن بان اور شان و شوکت کے ساتھ جلوہ گر نظر آتی ہے۔  ایک اور دلچسپ بات جو یہاں دیکھنے کو ملی کہ  جامع الفناء سے ملحق ایک گلی میں گویا  جیسے دکانداروں کی شفٹ تبدیل ہوگئی ہو۔ ہوا کچھ یوں کہ  گلیوں میں زمین پر چادر بچھا کر لوگ مختلف چیزیں فروخت کررہے ہوتے ہیں، کوئی چین کے برقی قمقمے تو  کوئی مراکشی مٹھائیاں، تو کوئی  چھتریاں  سجائے بیٹھا ہے تو کسی نے سامنے جوتوں کے جوڑے فروخت کرنے کو رکھے ہوئے ہیں۔ لیکن ٹھیک ساڑھے دس بجے یہ سب حضرات اپنا مال متاع لیکر یہاں سے اٹھ جاتے ہیں اور ان کی جگہ دوسرے دکاندار اپنی چادریں بچھا کر اپنا سامان لگانا شروع کردیتے ہیں جن میں بیشتر کپڑے اور ملبوسات ہوتے ہیں۔ اللہ ہی جانے  جامع الفناء کتنی دیر رات تک چلتا رہتا ہے کیونکہ ہم رات ڈیڑھ بجے تک وہاں تھے اور اس وقت بھی  یہ بازار اپنے شباب پر ہی نظر آرہا تھا۔ ایک بات اور۔۔۔ہم نے آج تک دنیا کی جتنی سیاحت کی ہے ہم نے کسی مقام پر اتنے سیاح نہیں دیکھے جتنے سیاح مراکش میں دیکھنے کا اتفاق ہوا۔ گویا ایسا محسوس ہوتا ہے کہ مقامی لوگوں سے زیادہ یہاں سیاح آتے ہیں۔ شاید اسی لئے مراکش کو سیاحوں کی جنت کہا جاتا ہے۔ خیر رات دیر گئے واپس اپنے ہوٹل آئے  کیونکہ صبح تڑکے  ہمیں مراکش سے بذریعہ ٹیکسی کاسابلانکا  کے لئے نکلنا تھا جہاں سے واپسی دبئی کی فلائٹ لینی تھی۔ ایک اور چیز جس متعلق ہم قارئین کو بتانا لازم سمجھتے ہیں وہ مراکش کے ثقافتی ہوٹل ہیں جن کو مقامی زبان میں ریاض کہا جاتا ہے۔ یہ دراصل  اندرونِ شہر بنے ہوئے حویلی نما گھر ہوتے ہیں جن کو مقامی لوگوں نے سیاحوں کے لئے ہوٹلوں میں تبدیل کردیا ہے۔ یہ ریاض نہایت خوبصورت اور مراکشی ثقافت سے لبریز ہوتے ہیں۔ ہم جس ریاض میں ٹھہرے تھے  وہ تین منزلہ حویلی نما عمارت تھی جو کہ  سنہری  اور مرون رنگ میں ڈھلی ہوئی تھی۔ بیچ صحن میں ایک بڑا سا حوض تھا جس کے چاروں طرح خوبصورت قندیلوں والے شمع دان آویزاں کئے گئے تھے۔ کھانے کا انتظام ریاض کی بالائی منزل یعنی چھت پر ہوتا تھا جہاں صبح کا ناشتہ کرتے ہوئے آپ پرندوں کی چہچہاہٹ سے لطف اندوز ہوسکتے ہیں۔ خیر ریاض کی خوبصورتی کو لفظوں میں بیان کرنا شاید ہمارے لئے مشکل ہوگا سو ذیل کی تصاویر میں ریاض کو دیکھا جاسکتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158275130574903
مخالفت سے مِری شخصیت سنورتی ہے میں دشمنوں کا بڑا احترام کرتا ہوںمخالفت سے مِری شخصیت سنورتی ہے میں دشمنوں کا بڑا احترام کرتا ہوں

##############################
https://web.facebook.com/mohammad.f.haris/posts/10158281384304903
اتحاد، تنظیم اور یقین محکم فی الوقت ان تینوں اوصاف سے پاکستانی قوم تہی داماں ہے اور یہی ہمارے زوال کی بنیادی وجہ ہے۔ ہم دنیا میں سب سے ڈرتے ہیں سوائے اللہ کے۔ نفسانفسی اپنے عروج پر ہے۔ اختلافات ختم ہونے کا نام ہی نہیں لیتے۔ ہر وقت ایک دوسرے کی گردنوں پر سوار۔ جتنی فرقہ پرستی مذہبی طبقات میں ہے، اتنی ہی لبرل و سیکولر طبقے میں موجود ہے۔ بات بات پر اختلاف، گاہے بگاہے بحث و مباحثہ، اتحاد کا تو جنازہ نکلا پڑا ہے یہاں۔ اسلام کے تحت ہم کیا متحد ہوتے، یہاں تو لوگ مسالک کے تحت بھی متحد نہیں۔ ایک مسلک میں کئی احزاب موجود ہیں، کوئی سیاست کے نام پر تو کوئی ضمنی نظریات کے نام پر۔ بس اختلاف ہونا چاہیئے جیسے ہو۔ اس قوم کا ہر آدمی ایک کھلے سانڈ کی مانند ہے، جہاں سینگ سماتا ہے ادھر دوڑ لگادیتا ہے۔ بے اعتباری کی انتہا یہ ہے کہ قرآن پڑھانے والے سے بچوں کی عفت محفوظ نہیں تو دوسری جگہ حالت یہ ہے کہ کالجوں کے تربیت یافتہ اپنے اساتذہ کو بھرے بازار میں جوتے لگاتے ہیں۔ اللہ کی مار پڑی ہوئی ہے ہم کو۔ اللہ نے ہمارے اعمال کے عوض ہمارے دلوں کو باہم پھاڑ دیا ہے، ایک دوسرے سے متنفر کردیا ہے۔ انتہا پسند و متشدد لوگوں نے پورے معاشرے پر قبضہ کیا ہوا ہے۔ کیا لبرل کیا اسلام پسند یہاں سب ایک ہی تھیلی کے چٹے بٹے ہیں، سب مل کر پاکستان کی بنیادی کھوکھلی کررہے ہیں جبکہ یہ نہیں جانتے کہ یہ اپنی قبر آپ کھودنا ہے۔

##############################
https://web.facebook.com/mohammad.f.haris/posts/10158278644029903
خضر علیہ السلام کون تھے؟ ======= دوست نے سوال کیا کہ خضر  کون تھے؟ اور کیا وہ اب تک زندہ ہیں  جیسا کہ تصوف کی کتب میں منقول ہے۔ اس سلسلے  میں سب سے پہلے تو ہم یہ عرض کردیں کہ ہمارے ہاں خضر کا لفظ غلط العام ہے، لوگ اسکو خِضَر بولتے ہیں   یعنی خ  کے   زیر (کسرہ) اور ض کے زبر (فتحہ) کے ساتھ جبکہ اصل میں یہ خَضِر لفظ ہے یعنی خ کے زبر (فتحہ) اور ض کے زیر( کسرہ) کے ساتھ۔ اب جہاں تک اس سوال کا تعلق ہے کہ خضر کون تھے اور کیا وہ اب تک زندہ ہیں تو  سچ یہ ہے کہ اس  سلسلے میں کسی مستند نص سے کچھ  ثابت نہیں۔  سورۃ الکھف کی تفسیر میں مفسرین نے اس سلسلے میں جتنی بھی روایات نقل کی ہیں، ان میں سے کوئی ایک بھی ثابت نہیں۔ سورۃ الکھف میں سیدنا موسیٰ علیہ السلام  کے  قصے میں جس عبدِ صالح کا ذکر کیا گیا ہے، اسکا نام  خضر صحیحین کی روایات میں مذکور ہے۔ تاہم وہ عبد صالح جن تھا یا انسان ،فرشتہ تھا یا نبی، ولی تھا یا قطب ایسا کسی  ثابت روایت میں منقول نہیں۔ سو اس متعلق علماء میں کافی اختلاف در آیا ہے کہ خضر کون تھے۔  امام ابن حبان  محمد بن یوسف اور امام ابن حجر عسقلانی نے خضر کے نبی ہونے کو  نہ صرف ترجیح دی ہے بلکہ اس متعلق اجماع تک کا دعویٰ کیا ہے۔ ان حضرات کی اتباع میں حنفی عالم مولانا حفظ الرحمٰن سیوہاری نے اپنی کتاب قصص القرآن میں جبکہ اہلحدیث عالم زبیر علی زئی مرحوم نے  ماہنامہ الحدیث شمارہ نمبر ۶۲میں  خضر کو نبی  مانتے ہوئے ان کی وفات  پاجانے کا موقف پیش کیا ہے۔ اس سلسلے میں مولانا حفظ الرحمٰن سیوہاری  نے کافی مفصل بحث قائم کرکے مختلف ادلہ کا ذکر کیا ہے اور ثابت کیا ہے کہ خضر علیہ السلام بشر اور نبی تھے  جو کہ لازماً وفات پاچکے ہیں کیونکہ قرآن میں  سورۃ الانبیاء میں اللہ نے وضاحت کردی ہے کہ وما جعلنا لبشر من قبلک الخلد یعنی اے نبی ﷺ! ہم نے آپ سے پہلے کسی انسان کو ہمیشہ کی زندگی نہیں دی۔ سو اگر خضر نبی ہیں  تو اس آیت کی رو  سے  وہ لازماً وفات پاچکے  ہیں  کیونکہ وہ موسیٰ علیہ السلام کے  معاصر تھے۔ اسی طرح صحیحین کی ایک روایت میں تصریح موجود ہے کہ سیدنا عبداللہ بن عمرؓ سے مروی ہے کہ نبیﷺ نے فرمایا کہ آج جو شخص بھی بقید حیات ہے، ایک صدی گزرنے کے بعد ان میں سے کوئی روئے زمین پر باقی نہ رہے گا۔ سو اگر بالفرض محال، کسی بھی خاص وجہ سے، خضر علیہ السلام موسیٰ علیہ السلام کے دور سے لیکر نبیﷺ کے دور تک زندہ ہوتے تو آپﷺ کی وفات کے ایک صدی گزرجانے سے قبل اس حدیث کی رو سے آپ کا انتقال ہوگیا ہوتا۔ اب خضر اگر بشر تھے تو وہ نبی ہی کیوں تھے ولی کیوں نہ تھے تو اسکا جواب خضر کی نبوت کا قائل گروہِ علماء ان افعال  کو پیش کرکے دیتا ہے جو کہ موسیٰ علیہ السلام کی معیت میں خضر سے سرزد ہوئے تھے اور جن کی بابت خضر علیہ السلام نے فرمایا تھا کہ   رحمۃ من ربک و ما فعلتہ عن امری یعنی یہ میرے رب کی رحمت ہے اور یہ کام میں نے اپنی مرضی سے نہیں کئے تھے۔ ظاہر سی بات ہے کہ محض الہام کی بنیاد پر کوئی ولی کسی شخص کو قتل  کرنے کا مجاز نہیں ہوسکتا اور نہ ہی کسی غیر کی ملکیت میں تصرف کرکے اسکو عیب دار بنا سکتا ہے۔ خود اہل الہام و تصوف کے ہاں یہ بات معروف  و مسلم ہے کہ  محض الہام کی بنیاد پر ایسے افعال سر انجام نہیں دئیے جاسکتے۔ سو خضر علیہ السلام کے سرزد کردہ اعمال سے ہی یہ بات واثق ہوجاتی ہے کہ اگر ان کو بشر مانا جائے تو پھر لامحالہ ان کو اللہ کا نبی مانا جائے گا جن کی شریعت موسیٰ علیہ السلام کی شریعت سے جدا تھی اسی لئے موسیٰ علیہ السلام کو  اپنی شریعت کی روشنی میں ان کے کئے افعال پر تعجب ہوا اور انکا انجام دینا  موسیٰ علیہ السلام کو قابلِ اعتراض معلوم ہوا۔ الغرض جمہور علماء کے نزدیک خضر علیہ السلام بشر اور اللہ کے نبی تھے جو کہ وفات پاچکے ہیں۔ اللہ کے ولی ہوکر خضر وہ افعال کبھی سرانجام نہ دے سکتے تھے جو کہ انہوں نے موسیٰ علیہ السلام کی معیت میں سرانجام دئیے۔ تاہم علماء کے ایک گروہ کا خیال ہے کہ  خضر علیہ السلام نبی نہیں فرشتہ تھے۔ اس سلسلے میں سید مودودی اور علامہ عبدالرحمٰن کیلانیؒ متفق الخیال ہیں۔ ان دونوں حضرات نے یہ بات اپنی اپنی تفاسیر میں پوری شدومد سے بیان کی ہے اور سچ تو یہ ہے کہ ان دونوں حضرات کا طرزِ استدلال اس متعلق کافی وزنی معلوم ہوتا ہے۔  اس سلسلے میں خود کچھ لکھنے کے بجائے ہم مناسب سمجھتے ہیں کہ سید مودودی کی تفہیم سے  اس بحث  کا  متعلقہ حصہ یہاں نقل کردیں۔  سید مودودی سورۃ الکھف کی تفسیر میں حاشیہ نمبر ۶۰کے ذیل میں لکھتے ہیں:  اس قصے میں ایک بڑی پیچیدگی ہے جسے رفع کرنا ضروری ہے۔ حضرت خضر نے یہ تین کام جو کیے ہیں ان میں سے تیسرا کام تو خیر شریعت سے نہیں ٹکرا تا ، مگر پہلے  دونوں کام یقیناً ان احکام سے متصادم ہوتے ہیں جو ابتدائے عہد انسانیت سے آج تک تمام شرائع الہٰیہ میں ثابت رہے ہیں۔ کوئی شریعت بھی کسی انسان کو یہ اجازت نہیں دیتی کہ وہ کسی کی مملوکہ چیز کو خراب کر دے ، اور کسی متنفس کو بے قصور قتل کر ڈالے۔ حتیٰ کہ اگر کسی انسان کو بطریق الہام بھی یہ معلوم ہو جائے کہ ایک کشتی کو آگے جا کر ایک غاصب چھین لے گا، اور فلاں لڑکا بڑا ہو کر سرکش اور کافر نکلے گا، تب بھی اس کے لیے خدا کی بھی جو ہوئی شریعتوں میں سے کسی شریعت کی رو سے یہ جائز نہیں ہے کہ وہ اپنے اس الہامی علم کی بنا پر کشتی میں چھید کر دے اور ایک بے گناہ لڑکے کو مار ڈالے۔اس کے جواب میں یہ کہنا کہ حضرت خضر نے یہ دونوں کام اللہ کے حکم سے کیے تھے ، فی الواقع اس پیچیدگی  کو کچھ بھی رفع نہیں کر تا۔ سوال یہ نہیں ہے کہ حضرت خضر نے یہ کام کس کے حکم سے کیے تھے۔ ان کا حکم الہٰی سے ہونا تو بالیقین ثابت ہے کیونکہ حضرت خضر خود فرماتے ہیں کہ ان کے یہ افعال ان کے اختیاری نہیں ہیں بلکہ اللہ کی رحمت ان کی محرک ہوئی ہے ، اور اس کی تصدیق اللہ تعالیٰ خود فرما چکا ہے کہ حضرت حضر کو اللہ کی طرف سے ایک علم خاص حاصل تھا۔ پس یہ امر تو ہر شک و شبہ سے بالا تر ہے کہ کام اللہ کے حکم سے کیے تھے۔ مگر اصل سوال جو یہاں پیدا ہوتا ہے وہ یہ ہے کہ اللہ کے ان احکام کی نوعیت کیا تھی؟ ظاہر ہے کہ یہ تشریعی احکام نہ تھے ، کیونکہ شرائع الٰہیہ کے جو بنیادی اصول قرآن اور اس سے پہلے کی کتب آسمانی سے ثابت ہیں ان میں کبھی کسی انسان کے لیے یہ گنجائش نہیں رکھی گئی کہ وہ بلا ثبوت جرم کسی دوسرے انسان کو قتل کر دے۔ اس لیے لا محالہ یہ ماننا پڑے گا کہ یہ احکام اپنی نوعیت میں اللہ تعالیٰ کے ان تکوینی احکام سے مشابہت  رکھتے ہیں جن کے تحت دنیا میں ہر آن کوئی بیمار ڈالا جاتا ہے اور کوئی تندرست کیا جاتا ہے ، کسی کو موت دی جاتی ہے اور کسی کو زندگی سے نوازا جاتا ہے ، کسی کو تباہ کیا جاتا ہے اور کسی پر نعمتیں نازل کی جاتی ہیں۔اب اگر یہ تکوینی احکام ہیں تو ان کے مخاطب صرف فرشتے ہیں ہو سکتے ہیں جن کے بارے میں شرعی جواز و عدم جواز کا سوال ہی پیدا نہیں ہوتا، کیونکہ وہ اپنے ذاتی اختیار کے بغیر صرف اوامر الہٰیہ کی تعمیل کرتے ہیں۔ رہا انسان تو خواہ وہ بلا ارادہ کسی تکوینی حکم کے نفاذ کا ذریعہ بنے ، اور خواہ الہاماً اس طرح کا کوئی غیبی علم اور حکم پا کر اس پر عمل در آمد کرے ، بہر حال وہ گنہ گار ہونے سے نہیں بچ سکتا اگر وہ کام جو اس نے کیا ہے کسی حکم شرعی سے ٹکراتا ہو۔ اس لیے کہ انسان بحیثیت اس کے کہ وہ انسان ہے ، احکام شرعیہ کا مکلف ہے اور اصول شریعت میں کہیں یہ گنجائش نہیں پائی جاتی کہ کسی انسان کے لیے محض اس بنا پر احکام شرعیہ میں سے کسی حکم کی خلاف ورزی جائز ہو کہ اسے بذریعہ الہام اس خلاف کا حکم ملا ہے اور بذریعہ علم غیب اس خلاف ورزی کی مصلحت بتائی گئی ہے۔ یہ ایک ایسی بات ہے جس پر نہ صرف تمام علمائے شریعت متفق ہیں ، بلکہ اکابر صوفیہ بھی بالاتفاق یہی بات کہتے ہیں۔ چنانچہ علامہ آلوسی نے تفصیل کے ساتھ عبد الوہاب شعرانی ، محی الدین ابن عربی ، مجدو الف ثانی، شیخ عبد القادر جیلانیؒ، جنید بغدادی، سَری سقطی، ابلوحسین النوری، ابو سعید الخر از ، ابو العباس احمد الدینوری اور امام غزالی جیسے نامور بزرگوں کے اقوال نقل کر کے یہ ثابت کیا ہے  کہ اہل تصوف کے نزدیک بھی کسی ایسے الہام پر عمل کرنا خود صاحب الہام تک کے لیے جائز نہیں ہے جو نص شرعی کے خلاف ہو۔(روح المعانی۔جلد ۱۶ صفحہ ۱۶۔۱۸ ) اب کیا ہم یہ مان لیں کہ اس قاعدہ کلیہ سے صرف ایک انسان مستثنیٰ کیا گیا ہے اور وہ ہیں حضرت خضر؟ یا یہ سمجھیں کی خضر کوئی انسان نہ تھے بلکہ اللہ  کے ان بندوں میں سے تھے جو مشیت الٰہی کے تحت (نہ کہ شریعت الہٰی تحت ) کام کرتے ہیں ؟ پہلی صورت کو ہم تسلیم کر لیتے اگر قرآن بالفاظ صریح یہ کہہ دیتا کہ وہ ’’ بندہ‘‘ جس کے پاس حضرت موسیٰ اس تربیت کے لیے بھیجے گئے تھے ، انسان تھا۔ لیکن قرآن اس کے انسان ہونے کی تصریح نہیں کرتا بلکہ صرف عَبْدً ا مَّنْ عِبَادِ نَا (ہمارے بندوں میں سے ایک بندہ ) کے الفاظ بولتا ہے جو ظاہر ہے کہ اس بندے کے انسان ہونے کو مستلزم نہیں ہیں ، قرآن مجید میں متعدد جگہ فرشتوں کے لیے بھی یہ لفظ استعمال ہوا ہے ، مثال کے طور پر ملاحظہ ہو سورہ انبیاء ، آیت 26۔ اور سورہ زخرف، آیت 19۔ پھر کسی صحیح حدیث میں نبی صلی اللہ علیہ و سلم سے بھی کوئی ایسا ارشاد منقول نہیں ہے جس میں صراحت کے ساتھ حضرت خضر کو نوع انسانی کا ایک فرد قرار دیا گیا ہو۔ اس باب میں مستند ترین روایات وہ ہیں جو عن سعید بن جبیر ، عن ابن عباس ، عن اُبی بن کعب، عن رسول اللہ صلی اللہ علیہ و سلم کی سند سے ائمۃً حدیث کو پہچی ہیں۔ ان میں حضرت خضر کے لیے صرف رَجُل کا لفظ آیا ہے ، جو اگر چہ مرد انسانوں کے لیے استعمال ہوتا ہے مگر انسانوں کے لیے مخصوص نہیں ہے۔ چنانچہ خود قرآن میں یہ لفظ جِنوں کے لیے مستعمل ہو چکا ہے جیسا کہ سورہ جِن یا فرشتہ یا کوئی اور غیر مرئی وجود جب انسانوں کے سامنے آئے گا تو انسانی شکل ہی میں آئے گا اور اس حالت میں اس کو بشر یا انسان ہی کہا جائے گا۔ حضرت مریم کے سامنے جب فرشتہ آیا تھا تو قرآں اس واقعہ کو یوں بیان کرتا ہے کہ فَتَمَثَّلَ لَھَا بَشَرً ا سَوِیًّا۔ پس نبی صلی اللہ علیہ و سلم کا یہ ارشاد کہ ’’وہاں انہوں نے ایک مرد کو پایا ‘‘ حضرت خضر کے انسان ہونے پر صریح دلالت نہیں کرتا۔ اس کے بعد ہمارے لیے اس پیچیدگی کو فرع کرنے کی صرف یہی ایک صورت باقی رہ جاتی ہے کہ ہم ’’خضر‘‘ کو انسان نہ مانیں بلکہ فرشتوں میں سے ، یا اللہ کی کسی اور ایسی مخلوق میں سے سمجھیں جو شرائع کی مکلف نہیں ہے بلکہ کار گاہ مشیت کی کارکن ہے۔ متقدمین میں سے بھی بعض لوگوں نے یہ رائے ظاہر کی ہے جسے ابن کثیر نے اپنی تفسیر میں ماوردی کے حوالہ سے نقل کیا ہے۔( تفہیم القرآن سورۃ الکھف حاشیہ نمبر ۶۰) جن حضرات کو اس متعلق مزید تشفی درکار ہو وہ علامہ عبدالرحمٰن کیلانی ؒ کی  تفسیر "تیسیر القرآن "جلد دوم صفحہ ۶۵۱ تا ۶۵۳ ملاحظہ کرسکتے ہیں۔ اب جہاں تک بات رہی ان قصے کہانیوں کی جو کہ اہل تصوف کی کتب میں  خضر سے متعلق منقول ہیں جہاں ہر صوفی اپنی گردن اونچی کرنے کو خضر سے ملاقات کا دعویدار بنا بیٹھا ہے توایسی روایات کی کوئی بنیاد نہیں۔ ان میں سے زیادہ تر روایات کا دارومدار غیر ثابت تفسیری اقوال ہیں یا پھر تواریخ کی کتب جیسے طبری و ابن کثیر۔ اس سلسلے میں کچھ حضرات شیخ عبدالقادر جیلانی کی غنیۃ الطالبین سے بھی روایتیں لاتے ہیں جہاں عبدالقادر جیلانی اپنے کذاب و متروک شیخ  ھبۃ اللہ سے روایت نقل کرکے کبھی دعویٰ کرتے ہیں کہ  ہر سال خضر و الیاس علیہما السلام مکہ میں جمع ہوتے ہیں تو  کبھی  ہر سال خضر علیہ السلام کو  جبرئیل و میکائل و اسرافیل کے ہمراہ عرفات پہنچا دیتے ہیں۔ جبکہ ان روایات کا بنیادی راوی  ھبۃ اللہ السقطی پانچویں صدی کا کذاب راوی ہے اور ان روایات  میں باقی رواۃ بھی سخت مجروح و کذاب ہیں جیسے  مہدی بن ہلال اور عبید بن اسحٰق وغیرہم۔ پھر صوفی ہوتے ہوئے عبدالقادر جیلانی کی یہ مجبوری تھی کہ وہ خضر علیہ السلام سے متعلق بے سروپا روایات سے اپنی کتاب بھردیں۔ جہاں تک بات رہی  دوسری کتب میں خضر سے متعلق روایات کی تو ان روایات  پر معمولی غور ہی ان کے غیر صحیح ہونے کی قلعی کھول دیتا ہے۔ جیسا کہ تفسیر قرطبی میں  خضر علیہ السلام کے مختلف نسب ذکر کئے گئے ہیں۔ ان میں سے ایک نسب کچھ یوں ہے:  ایلیا بن ملکان بن فالغ بن شالخ بن ارقحشد بن سام بن نوح گویا جنابِ خضر اور سیدنا نوحؑ  کے درمیان صرف پانچ پشتیں ہیں اور یوں نوحؑ سے محض پانچ پشتیں آگے جنمے خضر علیہ السلام کئی صدیوں کا سفر طے کرکے موسیٰ علیہ السلام کے زمانے میں پہنچ  جاتے ہیں۔اس طرح کی روایات خود اپنے غیر ثابت ہونے پر دلالت کرتی ہیں۔  اس طرح تفسیر قرطبی میں ایک مجروح روایت  میں یہ بھی بیان ہوا ہے کہ  خضر علیہ السلام کے والد بادشاہ جبکہ والدہ فارسی الاصل تھیں  اور انہوں نے آبِ حیات نامی چشمے سے پانی پی لیا تھا جس کے سبب ان کو حیاتِ جاودانی  نصیب ہوگئی اور اب وہ تا قیامت زندہ رہیں گے یہاں تک کہ دجال ظاہر ہوکر ان  کو قتل کرکے ان کے ہاتھ پاؤں کاٹ ڈالے گا لیکن اللہ ان کو پھر زندہ کردے گا جبکہ قرطبی خود ہی یہ روایت نقل کرنے کے بعد لکھ دیتے ہیں کہ یہ صحیح نہیں ہے۔ اور یاد رہے کہ آبِ حیات نام کے کسی چشمہ کا کوئی وجود نہیں، اسکا وجود صرف صوفی داستانوں میں ہے جو کہ عجمی مُلّاؤں کی کارستانیاں ہیں کہ انہوں نے عربی  لفظ ماء الحیوٰۃ کا  فارسی ترجمہ "آبِ حیات" کے نام سے کرکے دنیا میں ایک خیالی چشمہ بنالیا جبکہ درحقیقت ماء الحیوٰۃ  جنت و دوزخ کے درمیان ایک چشمے کا نام ہے جس میں ان لوگوں کو غوطہ دیا جائے گا جو کہ دوزخ سے سزا پاکر کوئلہ بن کر نکلیں گے، جس سے یہ لوگ واپس اپنی اصلی حالت میں آجائینگے۔ صوفیوں نے اس چشمہ کو جنت و جہنم کے درمیان سے اٹھا کر اپنی خیالی دنیا میں آبِ حیات کے نام سے لابسایا۔ المختصر  مفسرین کی کتب میں خضر علیہ السلام سے متعلق تمام محیر العقول روایات  غیر ثابت اور لایعنی ہیں۔   خضر علیہ السلام سے متعلق درست بات یہی ہے کہ وہ  سیدنا موسیٰ علیہ السلام کے دور میں ایک عبدِ صالح تھے جن کو اللہ نے تکوینی علم عطا فرمایا تھا۔ ان کے ولی  یا زندہ ہونے کا کوئی قرینہ و شہادت موجود نہیں۔ جمہور کے نزدیک وہ نبی تھے جو کہ وفات پاچکے ہیں جبکہ دوسرے گروہِ علماء کے نزدیک وہ فرشتہ تھے جو کہ اللہ کی طرف سے موسیٰ علیہ السلام کی طرف چند تکوینی امور انجام دینے کو بھیجے گئے تھے۔ تحریر: محمد فھد حارث

##############################
https://web.facebook.com/mohammad.f.haris/posts/10158284870809903
متجددین اور اجتہاد ===== آج کل کے متجددین کا سب سے زیادہ زور اجتہاد پر رہتا ہے ۔ قرآن،حدیث اور اجماعِ صحابہؓ جو کہ دین کی چودہ سالہ روایت کے تحت دین کے اصل و بنیادی ماخذ ہیں، ان  سے قطع نظر کرکے متجددین اپنا سارا زور اجتہاد و قیاس پر صرف کرتے  ہیں۔ اب اس کی اصل وجہ  کیا ہے اس متعلق متجددین کے اقوال سے تو دین کی خدمت اور اسلام کی نشاۃ ثانیہ  کا ہی دعویٰ کیا جاتا ہے لیکن  اس طرزِ عمل میں ان کا جو ظاہر سامنے آتا ہے اس سے یہی سوء ظن پیدا ہوتا ہے کہ  متجددین کے ہاں "اجتہاد"  دراصل  "مطلق آزادئ رائے" کا نام ہے جس کے پیچھے عقل کے آزادانہ استعمال کے زیرِ اثرخواہشات کی تکمیل  کا جذبہ کارفرما  معلوم پڑتا ہے۔  گویا متجددین کے نزدیک  اجتہاد عقل کے ایسے بے محابا اور آزادانہ استعمال کا نام ہے جس سے  انسان کو ہر طرح کی ایسی  آزادی دی جاسکے جس کو وہ خود کے لئے مناسب سمجھے اور ان کے تحت اپنی خواہشات کی تکمیل کرسکے اور ساتھ ہی "اجتہاد" کا نام لیکر اس آزادی اور  خواہشات کی تکمیل کے راستے میں آنے والے اسلامی احکام   میں کتربونیت اور ترمیم و اضافہ کی راہ کھولی جا سکے۔ یہ فکر اپنی جوہریت میں کُلیّت کے ساتھ مذہب مخالف ہے۔ جبکہ  اسلام پسندوں کے نزدیک اجتہاد ایک ایسی علمی روایت کا نام ہے جو کہ  دین کے اصل یعنی قرآن و حدیث اور اجماعِ صحابہؓ سے ماخوذہو اور ان کے قائم کردہ دائرے کے اندر رہ کر قواعدِ اصولیہ کے تحت نصوص کو سامنے رکھ کر نئے پیش آمدہ مسائل میں  احکامات کا استخراج کرے۔  گویا نص یعنی قرآن و حدیث اور اجماعِ صحابہ اجتہاد پر حاکم ہیں اور وہی اجتہاد کی صحت کے لئے فیصل ہونگے۔ لیکن  چونکہ متجددین کی گنگا ہمیشہ الٹی بہی ہے اس لئے انہوں نے "نص کی حجیت "کو ہی اجتہاد کا موضوع بنا ڈالا اور اجتہاد کو نص پر حاکم قرار دے کر جیسے چاہا نص کو مانا یا پھر رد کردیا۔ خبر واحد کی حجیت  کے رد میں  غامدی صاحب نے اپنے اجتہاد سے  یہی کچھ کیا ہے۔ پھر ہمیں حیرت اس بات پر ہوتی ہے کہ پاکستان کی موجودہ صورتحال میں اجتہاد کا ڈھنڈورا پیٹنے کی ضرورت ہی کیا ہے۔ اجتہاد  کی اصل ضرورت تو اس وقت پڑتی ہے جب آپ کے ہاں اسلامی قوانین نافذ ہوں اور آپ کو ان کے تحت نئے پیش آمدہ مسائل  میں اجتہاد کی ضرورت پڑے۔ یہاں تو اینگلو سیکسن  قانون نافذ ہے۔ پہلے اس قانون کو ہٹا کر اس کی جگہ اسلامی قانون کا نفاذ کردیجئے، اس کے بعد پھر ان شاءاللہ اجتہاد بھی کرلیا جائے گا۔ باقی جن معاملات میں اجتہاد کی ضرورت ہے وہاں الحمدللہ ہمارے روایت پسند علماء  قرآن و حدیث کی روشنی میں اجتہاد کررہے ہیں اور حکومت کو اپنی گزارشات پیش کرتے رہتے ہیں۔ ماضی میں ڈاکٹر محمود احمد غازی، ڈاکٹر خالد علوی، حافظ صلاح الدین یوسف، مفتی تقی عثمانی وغیرہم پوری دیانتداری سے حکومت  کی "اجتہادی ضروریات" پوری کرتے رہے ہیں اور آگے بھی کرتے رہینگے ان شاءاللہ۔ تاہم قرآن و حدیث کے نفاذ کے بغیر متجددین جس اجتہاد کی بات کرتے ہیں، اس کے لئے محمد ظفر اقبال صاحب  نے  کیا خوب مثال  دی ہے کہ  فقہ کا مسئلہ ہے کہ اگر کنویں میں کتا گر جائے تو پہلے کتے کو نکالتے ہیں اور پھر کنویں   میں سے کتنے ڈول پانی نکالنا ہے اس پر غور و خوص کیا جاتا ہے۔ جبکہ متجددین کی حالت یہ ہے کہ  یہاں تو کتا کنویں میں گرا پڑا  ہے اور اس کو نکالنے کی فکر کئے بنا جدیدیت پسند منڈیر پر بیٹھ کر ڈول کی تعداد میں اجتہاد فرمارہے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158281693554903
انجینئر محمد علی مرزا اور واقعہ حرہ میں ہزار عورتوں کی عصمت دری کی داستان ============== انجینئر محمد علی مرزا کی رافضیت نوازی اب کسی سے ڈھکی چھپی نہیں۔ موصوف  بغضِ بنو امیہ میں ہر اس  غیر ثابت روایت کی تشہیر کرنا اپنا فرضِ منصبی سمجھتے ہیں جس سے بنوامیہ کا بالعموم اور یزید کا بالخصوص دامن داغدار ہوتا ہے۔ کچھ  اسی قسم کی  غیر صحتمندانہ عادت کا شکار اہل دیوبند میں ساجد نقشبندی اور عبدالجبار سلفی جبکہ اہلحدیث حضرات میں طاہر اسلام عسکری اور عبدالمنان راسخ صاحب  بھی ہیں۔ یہ تمام حضرات اس غم میں ہلکان ہوئے جارہے  ہیں کہ واقعہ حرہ کے موقع پر شامی فوجوں نے مدینہ میں ایک ہزار عورتوں کی نہ صرف عصمت دری کی بلکہ ان ایک ہزار عورتوں سے کئی ہزار  بچے بھی متولد کروالئے۔  قطع نظر اس بات کے کہ ہزار عورتوں کی عصمت دری کی ان غیر ثابت روایتوں میں سے  کوئی ایک روایت  بھی ایسی نہیں جس کو صحیح تو دور کی بات حسن لغیرہٖ بھی کہا جاسکے، کیا کبھی ان حضرات نے خود سے اس واقعہ کے مندرجات کی تحقیق کرنے کی کوشش کی کہ قرون مشھود لھا بالخیر میں سے ایک قرن کے مسلمانوں کو بدترین قسم کے فوجی جرائم میں ملوث قرار دینے والی اس کہانی کی اسنادی حیثیت کیا ہے، یہ ہم تک کس ذرائع سے پہنچی ہے اور اس کی صداقت کا اثبات تو کجا محض امکان  ہی کس حد تک قابل تسلیم ہے؟  حکومت قائمہ کی اطاعت سے انکار کرنے والے ایک قلیل  گروہ کی سرکوبی کو اگر جنگ کہا جاسکتا ہے تو چلئے اہل مدینہ کے باغیوں کے خلاف یزید کا عسکری اقدام جنگ ہی سہی، مگر یہ کوئی نئی جنگ   تو نہ تھی جس کو خیر القرون کے مسلمانوں نے پہلی دفعہ لڑا ہو۔ اس سے  آگے پیچھے مسلمانوں نے کئی جنگیں لڑیں، کفار کے خلاف ان کے دیار و امصار میں جاکر جہاد تک کیا لیکن  ایسی قتل و غارتگری اور  شہر  کو مباح کرنے کی داستانیں ، جیسے کہ واقعہ حرہ کے سلسلے میں  بیان کی جاتی ہیں، کبھی کفار کے خلاف جنگوں میں نہ سنائی دی گئیں۔ یہ وہی زمانہ تھا جب کچھ ہی دن ہوئے اسلام کے لشکر کافروں کی مملکتوں میں فاتحانہ  داخل ہوئے تھے، لیکن مفتوح قوموں کی حسیناؤں اور پری جمالوں کی طرف آنکھ اٹھا کر  تک  نہ دیکھا،  نہ ان کے شہروں کو مباح الدم قرار دیا، وہاں  فاتحانہ داخل ہونے کے باوجود لوٹ مار کا بازار گرم کرنے کی اجازت بھی کسی کو حاصل نہ   ہوسکی  اور نہ ہی کسی کے ضمیر نے ایسا کرنا گوارا کیا تو پھر یہ کیسے قرین قیاس ہوسکتا ہے کہ اسی زمانہ میں صحابہ ؓ اور تابعین کی سرکردگی میں مستخلفین کے خلاف تادیبی  کاروائی کرنے والے مسلمان مجاہدین اچانک  ایسے بے حیا، بدکار اور  سفاک ہوگئے کہ دیار رسولﷺ میں لوٹ کھسوٹ، قتل عام اور  بقول بعض پاک بیبیوں کی عصمتوں پر ہاتھ صاف کرنا شروع کردیں۔ حد ہوتی ہے ناسمجھی اور تعصب کی بھی۔ اللہ دروغ بافوں کو سمجھے، بڑی ہی ناپاک اور گھناؤنی داستان ہے جو انہوں نے اہل بیت کی غالی عقیدت میں بنو امیہ کو ذلیل و رسوا کرنے کی خاطر گھڑی اور اس بات کا خیال بھی نہ کیا کہ بنو امیہ و یزید کو ظالم ثابت کرنے کے چکر میں اسلام کی بے مثال عسکری  تاریخ کا دامن اس افسانہ طرازی کے ہاتھوں کیسا داغدار ہوا جاتا ہے۔   افسوس تو عبدالمنان راسخ اور طاہر اسلام عسکری صاحب  جیسے لوگوں پر ہے جو بعض علماء کے ان علمی تسامح کو اپنے استدلال کے لئے لیکر آتے ہیں اور یہ بھول جاتے ہیں کہ مدینہ پر لشکر کشی کرنے والی فوج میں بیشتر حضرات صحبت رسولﷺ سے متصف تھے اور باقی کی اکثریت جلیل القدر تابعین  پر مشتمل تھی۔ بقول مورخ المسعودی فبعث الیھم یزید مسلم بن عقبہ المری فی اربعۃ الاف (التنبیہ والاشراف صفحہ ۳۰۴) یعنی یزید نے مسلم بن عقبہ المری  کو چار ہزار فوج لیکر بھیجا۔ ان مسلم بن عقبہ المری کو بعض اہل علم نے صحابی بتایا ہے جبکہ ان کے زیر کمان جو دوسرے افسران ایک ایک  ہزار کے دستوں کی قیادت کررہے تھے ان میں سے سیدنا عبداللہ بن سعدۃ الفزاری ؓ  جو کہ مجاہدین دمشق کے کماندار تھے،کی بابت ابن حجر نے صحابیت کا امکان ظاہر کیا ہے جبکہ  دوسری ہزار پر متعین کماندار سیدنا  حصین بن نمیر السکونی کو ابن عساکر، ابو علی مسکویہ، امام قرطبی  وغیرہ نے صحابی اور نبی ﷺ کے خطوط کی کتابت کرنے والا بتایا ہے جس کی بابت ابن حجر عسقلانی نے الاصابہ جلد اول میں حصین بن نمیر کے ترجمہ میں نشاندہی کی ہے، اسی طرح تیسری ہزار پر متعین  سیدنا عبداللہ بن عصام الاشعری ؓ جو کہ اہل اردن کے کماندار تھے، انکا ذکر ابن حجر نے الاصابہ میں صحابہ کے ذیل میں کیا ہے۔  اب جس فوج میں  چار کماندار شرف صحابیت سے متصف ہوں، ان کی  بابت یہ قیاس  کرنا کہ انہوں  نے اپنی فوج کو مدینہ میں لوٹ کھسوٹ کی اجازت دے رکھی تھی  جس کے تحت افواج شام نے تین دن تک مدینہ میں قتل و غارتگری و خواتین کی عصمت دری کا بازار گرم رکھا تھا، شرف صحابیت سے بے اعتنائی اور سبائی پروپیگنڈہ سے متاثر ہونے کا شاخسانہ ہی  ہوسکتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158295160654903
سیدنا عثمانؓ  کے خلاف شورش اورمولانا اسحٰق جھالوی صاحب کے دعاوی ======== کل ایک صاحب کے توجہ کروانے پر  مولانا اسحٰق جھالوی کی ایک ویڈیو دیکھنے کا اتفاق ہوا جس میں موصوف نے سیدنا عثمانؓ پر اعتراض کیا کہ  سیدنا عثمانؓ کی اقربا پروری، بنو امیہ کو بے دریغ عہدے دینے اور انتظامی کمزوریوں کے سبب سیدنا عثمانؓ کے خلاف عالمِ اسلام میں بغاوت و شورش برپا ہوئی  اور چونکہ  رائی ہوتی ہے تو پہاڑ بنتا ہے ورنہ ایسے ہی کوئی اٹھ کر خلیفہ وقت کو قتل نہیں کر سکتا۔ سو سیدنا عثمانؓ کی شہادت میں خود ان کی پالیسیز کا ہاتھ شامل تھا جس کے سبب عوام ان سے ناراض و خفا تھی اور یہ ناراضگی و خفگی ان کی شہادت پر متنج ہوئی۔ سیدنا عثمانؓ کے خلاف بغاوت ہونے کی  تقریباً  یہی کچھ وجوہات سید مودودی نے اپنی کتاب "خلافت و ملوکیت" میں بھی بیان کی ہیں تاہم آخر میں جاکر تجاھل عارفانہ سے یہ بھی باور کروادیا ہے کہ یہ اقدامات کچھ اس نوعیت کے  بھی نہ تھے کہ سیدنا عثمانؓ کو ان کی  پاداش میں قتل کردیا جاتا۔ گویا یہ اقدامات ہوئے ضرور تھے ۔ اس سلسلے میں سب سے اول بات تو یہ ہے کہ صحیح تاریخی حقائق سے یہ بات ثابت ہی نہیں کی جاسکتی کہ سیدنا عثمانؓ کے دور میں جن علاقوں میں شورش بپا ہوئی ان میں کوئی غلط فیصلے کئے گئے۔ یہ شورش غلط فیصلوں کی وجہ سے نہیں ہوئی بلکہ شورش کرنے والوں کو شورش بپا کرنی تھی سو انہوں نے غلط الزامات لگا کر شورش بپا کی۔ بس فرق یہ تھا کہ سیدنا عثمان ؓ نے اپنی حلیم طبیعیت کی وجہ سے شورش کرنے والے لوگوں پر سختی نہیں کی بلکہ انکی رائے کو پیار سے ہموار کرنے کی کوشش کی۔اگر سیدنا عثمانؓ بھی ان لوگوں سے ویسا ہی معاملہ روا رکھتے جیسا معاملہ اس طرح کے لوگوں سے سیدنا عمر ؓ و سیدنا معاویہؓ نے روا رکھا اور انکی شورش کو نرمی کے بجائے ڈنڈے سے فرو کرتے تو کبھی یہ شورش انکی شہادت کا نتیجہ نہیں بنتی۔ ورنہ تاریخ گواہ ہے کہ خود نبی صلی اللہ علیہ وسلم کے دور میں ایسی بغاوتیں ہوئیں حتیٰ کہ بھرے مجمع میں ایک شخص نے اٹھ کے نبی صلی اللہ علیہ وسلم پر اقربا پروری و نا انصافی کا الزام تک لگایا، سیدنا ابو بکرؓ کے دور میں تو ارتداد اور زکوٰۃ تک کا انکار کر دیا گیا، سیدنا عمر ؓ کے دور میں ایران کے سرحدی علاقوں میں بغاوتیں ہوتی رہیں جن کو بزور طاقت دبایا جاتا رہا۔ سیدنا معاویہ ؓ کے دور میں حجر بن عدی کے قتل کا واقعہ سب ہی کو معلوم ہے اور اس طرح کی اور بغاوتیں ہوتی رہیں اور انکو پہلے افہام و تفہیم اور جب اس سے بات نہ بنی تو طاقت کے زور سے دبایا گیا۔  جن لوگوں نے بغاوت کر کے سیدنا عثمانؓ کو شہید کیا انکو سیدنا عثمانؓ کی پالیسیوں سے کوئی حقیقی اختلاف نہ تھا بلکہ بس انکو بغاوت کرنی تھی سو انہوں نے کی۔ انکو اسلام کا اجتماعی نظام درہم برہم کرنا تھا سو انہوں نے کیا اور یہ سب انہوں نے عرب دشمنی اور اپنی نسل پرستی میں کیا۔ یہ سارے لوگ عبداللہ بن سبا کے تیار کردہ تھے۔یہی وجہ ہے کہ ان لوگوں کو اپنی حمایت میں ایک بھی صحابی کا ساتھ میسر نہیں آسکا۔تاریخ کا مطالعہ کرنے سے نظر آتا ہے کہ ان لوگوں کو سزا کے طور پر جس علاقے میں بھی جلا وطن کیا گیا وہاں کے گورنروں نے یہی کہا کہ ان لوگوں میں کوئی بھلائی نہیں، یہ سراسر فتنہ ہیں، انکے پیش نظر صرف فساد ہے اسی لئے عبدالرحمٰن بن خالد بن ولید نے انکو جوتے لگا کے انکے کس بل نکالے اور معاویہ ؓ نے انکو شام سے یہ کہہ کر جلاوطن کر دیا کہ میں نے انکو نرمی سے سمجھانے کی بہت کوشش کی لیکن یہ سدھرنے والے نہیں۔ مجھے ڈر ہے کہ اگر یہ شام میں رہے تو یہاں کے لوگوں میں بھی فتنہ پھیلا دینگے۔ لیکن ان سارے گورنروں میں سے کسی ایک نے بھی یہ نہیں کہا کہ عثمانؓ کو اپنی پالیسی پر نظر ثانی کرنی چاہیئے اور ان لوگوں کی فلاں فلاں بات ٹھیک ہے۔تو پھر آج مولانا اسحٰق جھالوی یا سید مودودی  یہ کیسے کہہ سکتے ہیں کہ اندرونی حالات کی انتظامی کمزوری کی وجہ سے ان لوگوں نے شورش کی۔ ان لوگوں کو شورش کرنے کا موقع  محض اس سبب مل سلا کہ   سیدنا عثمانؓ نے اپنے پیشروؤں سیدنا  ابو بکر و عمر ؓ کی طرح ان لوگوں کے ساتھ سختی نہیں برتی ۔ اسکا شکوہ  سیدنا عمرو بن العاص ؓ نے بھی ایک موقع پر ان الفاظ میں تھا: "میں دیکھتا ہوں کہ آپ انکے لئے نرم اور ڈھیلے ہیں، عمر ؓ سے بھی زیادہ ان پر نوازشیں کیں، آپ کو چاہیئے کہ اپنے صاحبین کی روش اختیار کریں، سختی کی جگہ سختی اور نرمی کی جگہ نرمی، شرپسندوں کے لئے سختی ہی مناسب ہے، نرمی ان لوگوں کے لئے ہونی چاہیئے جو عوام کے خیر خواہ ہوں، لیکن آپ بیک وقت دونوں کے لئے نرم ہیں۔ (طبری ج ۴ ص ۳۳۷، البائیہ والنہائیہ ج۷ ص ۱۶۹، انساب الاشراف ج۵، ص ۶۱) خود  سید نا عثمانؓ کو یہ محسوس ہوگیا تھا کہ شرپسندوں کو جو اتنی جرات ہوئی ہے وہ خود انکی اپنی نرمی کا نتیجہ ہے، آپ نے فرمایا:  " واللہ! تم نے میری ایسی چیزوں پر عیب گیری کی جن کو عمر ؓ نے کیا تو تم نے انکی تصویب کی۔ بات دراصل یہ ہے کہ عمر ؓ نے تم کو پیروں سے روندا، ہاتھوں سے مارا اور زبان سے تمہاری خبر لی۔ عمر ؓ کے اقدامات پر، چاہے تمہیں پسند تھے یا نا پسند، تم منقار زیر پر رہے۔ میں نے نرمی اختیار کی، تمہارے لئے سراپا شفقت بنا رہا، تم پر کبھی ہاتھ نہیں اٹھایا نہ زبان چلائی، اسکا نتیجہ یہ ہوا کہ تم مجھ پر چڑھ آئے اور مجھ پر دلیر ہوگئے"۔ (طبری ج ۴ ص ۳۳۷، البائیہ والنہائیہ ج۷ ص ۱۶۹، انساب الاشراف ج۵، ص ۶۱) اسی طرح سے عبداللہ بن عمر ؓ فرماتے ہیں کہ "سیدنا عثمانؓ کے بہت سے ایسے کاموں پر نکتہ چینی کی گئی جو سیدنا عمر ؓ نے کئے ہوتے تو کوئی اعتراض نہ کرتا‘‘۔ (الاستیعاب، ج۲، ص ۴۷۸) اور آخر میں   سیدنا عبداللہ بن زبیرؓ کی رائے  بھی سن  لی جائے جو قطیعت سے یہ بات ثابت کر دیتی ہے کہ سیدنا ثمانؓ کے خلاف لگائے گئے سارے الزامات بے بنیاد تھے اور ان سے شورش کا کوئی جواز نکل ہی نہیں سکتا تھا۔ آپ فرماتے ہیں: "سیدنا عثمانؓ کے معترضین میں ایک جماعت مجھ سے ملی اور ان پر نکتہ چینی کرنے لگی، میں نے ان سے  سیدنا ابو بکرؓ و عمر ؓ کی سیرت پر گفتگو کی اور ان کے ایسے اقدامات ذکر کئے، جن پر کسی نے اعتراض نہیں کیا تھا، لیکن انہی اقدامات پر سیدنا عثمانؓ ہدف تنقید بن گئے، میری ان باتوں سے وہ ایسے لا جواب ہوئے جیسے انگوٹھا چوسنے والے بچے۔" (انساب الاشراف ج ۵، ص۹) پس شورش صرف فساد بپا کرنے کے لئے برپا کی گئی، اسکی تہہ میں کوئی بھی حقیقی بد انتظامی کی وجہ نہیں تھی۔  سیدنا عثمانؓ کی طرف سے کوئی غلطی یا غیر مناسب اقدام ہوا ہی نہیں کبھی۔ انکی خلافت بھی سیدین ابو بکر و عمر اور معاویہ ؓ کی طرح بے داغ تھی، بس انکی نرمی نے اسلام دشمن عناصر کو انکے خلاف بغاوت کرنے کا موقع دیدیا ورنہ اگر وہ چاہتے تو یکبارگی میں ان لوگوں کو بغاوت کے جرم میں قتل کروا کر حالات کا رخ موڑ دیدیتے۔ لیکن انہوں نے اپنا خون بہہ جانے دیا لیکن کلمہ گوؤں پر تلوار اٹھنے کو پسند نہ کیا۔ وہ الگ بات ہے کہ انکی اس احتیاط کے باوجود بھی بعد میں سینکڑوں کلمہ گو لوگوں نے انکے قصاص کے معاملے میں ایک دوسرے کو قتل کیا۔ جہاں تک اسحٰق جھالوی اور سید مودودی کی طرف سے یہ اعتراض کیا جاتا ہے کہ "سیدنا عثمانؓ  کے عہد میں بنوامیہ کو کثرت سے بڑے بڑے عہدے اور بیت المال سے وظیفے دئیے گئے" (خلافت و ملوکیت  صفحہ ۹۹ قدیم طبع) تو یہ اعتراض بھی تاریخ سے ناواقفیت کا ثبوت ہے۔  اس اعتراض کے لغو ہونے کے لئے سب سے اول تو ہم مولانا اسحٰق جھالوی اور سید مودودی کے نزدیک  صائب ترین خلیفہ و شخصیت کی رائے نقل کئے دیتے ہیں۔ سیدنا عثمان ؓ نے اپنے دور خلافت میں بنی امیہ کو ناجائز نوازا، اس اعتراض کا مفصل و مدلل جواب دیتے ہوئے اختتامیہ طور پر سیدنا علی ؓنے  فرماتے ہیں : "واللہ اگر میرے ہاتھ میں جنت کی کنجی ہو تو سب بنو امیہ کو اس میں داخل کردوں۔" (البدایہ والنہایہ جلد ۷ صفحہ ۱۶۹) ابن سعد، طبری، البدایہ و النہایہ اور ابن اثیر کی الکامل وغیرہ میں سیدنا عثمانؓ کے دور میں  ۲۱ عاملین و گورنر اور   ۷ دیگر مختلف خدمات پر مامور عہدیداران کے نام ملتے ہیں۔  ان اکیس عاملین میں سیدنا عبداللہ بن حضرمی (عامل مکہ)، سیدنا قاسم بن ربیعہ (عامل طائف)، سیدنا یعلیٰ بن امیہ (عامل یمن)، سیدنا عبداللہ بن ربیعہ(عامل الجند)، سیدنا عبدالرحمٰن بن خالد بن ولید ( عامل حمص)، سیدنا حبیب بن مسلمہ فہری (عامل قنسرین)، سیدنا ابوالاعور بن سفیان سلمی (عامل اردن)، سیدنا علقمہ بن حکیم کنانی ( عاملِ فلسطین)، سیدنا ابو موسیٰ اشعری (عاملِ کوفہ)، سیدنا جریر بن عبداللہ البجلی ( عامل قرقسیا)، سیدنا اشعث بن قیس الکندی ( عامل آذر بائیجان)، جناب عتیبہ بن النہاس (عاملِ حلوان)، سیدنا مالک بن حبیب (عامل ماہ)،  جناب سعید بن قیس (عامل رے)، جناب سائب بن اقرع( عامل اصفہان) اور دیگران، سیدنا عبداللہ بن سعد بن ابی سرح ( عاملِ مصر)، سیدنا معاویہ بن ابو سفیان (عاملِ شام) اور سیدنا عبداللہ بن عامر کریز (عامل بصرہ) رضوان اللہ اجمعین شامل تھے۔  خلافتِ عثمانی کے ان اکیس مستقل عاملین میں صرف دو حضرات یعنی سیدنا معاویہ بن ابو سفیانؓ اور سیدنا عبداللہ بن عامر کریز امویؓ  بنو امیہ سے تعلق رکھتے تھے۔ ان کے علاوہ سیدنا ولید بن عقبہ امویؓ اور سیدنا سعید بن العاص امویؓ دو اور حضرات اس خاندان سے تعلق رکھتے تھے جو یکے بعد دیگرے کوفہ کے والی ہوئے اور معزول کئے گئے اور ان کی جگہ سیدنا ابو موسیٰ اشعریؓ  کوفہ کے گورنر مقرر ہوئے جو آخر عہدِ عثمانی تک یہ خدمت سرانجام دیتے رہے۔  عاملین و گورنران کے علاوہ دیگر خدمات پر جو لوگ مامور تھے ان میں سیدنا مروان بن الحکمؓ سیدنا عثمانؓ کے کاتب تھے، سیدنا زید بن ثابتؓ قاضی مدینہ تھے، سیدنا ابو الدرداء ؓ قاضی دمشق تھے،  جناب عقبہ بن عمرو بیت المال کی نگرانی پر مقرر تھے، جابر بن فلان المزنی خراج پر مامور تھے، سماک الانصاری بھی یہی خدمات انجام دیتے تھے جبکہ قعقاع بن عمرو کوفہ کی افواج کے چیف آفیسر تھے۔ ان سات عہدیداروں میں بھی صرف ایک سیدنا مروانؓ بنو امیہ سے تعلق رکھتے تھے جبکہ باقی سب قریش کے دیگر قبائل سے تھے۔ اب خود دیکھ لیجئے کہ اکیس عاملین اور سات عہدیداران میں سے   کُل ملا کر تین حضرات اس قبیلے سے تعلق رکھتے تھے جس کے بارے میں اسحٰق جھالوی اور سید مودودی کا دعویٰ کا ہے کہ سیدنا عثمانؓ نے  ان کو "کثرت سے بڑے بڑے عہدے دئیے"۔ اب اگر کثرت کی یہ تعریف ہے تو پھر تو اسحٰق جھالوی اور سید مودودی دونوں کے ہمخیالوں کو تاریخ سے زیادہ ریاضی کی مشق کرنے کی ضرورت ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158291283854903
جدید سبائی گروہ کا علمی تعاقب از حافظ عبیداللہ: حارث پبلی کیشنز کی نئی پیشکش ======== فی زمانہ  علمی حلقوں میں  بہت سے خیر سے ساتھ کچھ شر بھی در آیا ہے۔ اس شر میں سرِ فہرست ہٹ دھرمی اور تشدد پسندی ہے۔ بعض اہل علم اپنے آپ کو اور  ساتھ  ہی اپنے متبعین کو یہ بات باور کروادیتے ہیں کہ "مستند ہے میرا فرمایا ہوا"، سو اس کے بعد کوئی نظریہ، کوئی اختلافِ رائے، کوئی  دوسرا زاویہ نگاہ گمراہی  قرار دے دیا جاتا ہے۔ ایسا ہی کچھ حال اہلسنت میں ایک ایسے گروہ کا ہو چلا جس کا دعویٰ تو یہ ہے کہ وہ دفاعِ صحابہؓ کا  علمبردارہے لیکن اصل میں دفاعِ صحابہ کے پردے میں وہ دفاعِ اکابر کا  چمپئن بنا ہوا ہے۔ ایسے حضرات وقتاً فوقتاً مشاجراتِ صحابہؓ پر گفتگو کرکے صحابہ کے مابین عدالتیں لگانا اپنا فرضِ منصبی سمجھتے ہیں۔ پھر جہاں عدالت ہوگی وہاں فردِ جرم بھی عائد ہوگا۔ سو مشاجرات کے ذیل میں ایک مخصوص گروہِ صحابہؓ کے معصوم عن الخطاء ہونے کا  نظریہ بمثلِ  اہل تشیع ذہنوں میں بٹھا کر دوسرے گروہِ صحابہؓ کی تنقیص و تردید کا کام شروع کردیا جاتا ہے۔ اور یہ سب ہوتا ہے کہ   رد عمل کی نفسیات کے تحت۔  علامہ محمود احمد عباسی، مفکر اسلام اسحٰق صدیقی سندیلوی ، مولانا عبدالغفور سیالکوٹی، مولانا محمد نافع،  حافظ صلاح الدین یوسف، قاضی طاہر علی الہاشمی اور کفایت اللہ سنابلی حفظہم اللہ کی تحقیقات کے ردعمل میں ہمارے بعض علمائے کرام کے قلم سے ایسی تحاریر نکل گئیں جنھوں نے ایک عامی کےہاتھ میں  سیدنا معاویہؓ کی ذات کو ایک کھیل تماشہ بنا کر رکھا دیا ہے۔ آج ہر ایرا غیر نتھو خیرا اٹھ کر سیدنا معاویہؓ کو باغی، خاطی، جائز اور ملک ثابت کرنے میں لگا رہتا ہے اور ان سب کے ماخذ اور آثار انہیں کتابوں سے ماخوذ ہیں جو مذکورہ بالا علماء کی تحقیقات کے جواب میں لکھی گئی تھیں۔ حد تو یہ ہوئی کہ  ماضی قریب کے ایک عالم دین نے تو علامہ اسحٰق صدیقی سندیلوی صاحب کے رد میں سیدنا معاویہؓ کو  نہ صرف باغی و جائر و خاطی قرار دینے پر پورا زور صرف کردیا بلکہ سیدنا علی ؓ کی بیعت نہ کرنے کے "جرم" میں صریحاً  نص قرآنی کی مخالفت کرنے والا  تک قرار دیدیا، گویا خطائے اجتہادی اپنے مرتبے سے گر کر نص قرآنی کی  مخالفت کرنے کی معصیت ٹھہرادی گئی۔ اسی طرح کی تحاریر کا کرنا ہوا کہ وہ نوجوان  طبقہ  جس کو فلسفہ تاریخ چھوکر نہیں گزرا، جس نے کبھی طبری اور ابن سعد کی کتب چھوئی بھی نہ ہونگی، اِن علماء کی کتب کے  آسرے  سیدنا معاویہؓ کو عدالتی کٹہرے میں کھڑا کرکے ۱۴۰۰ سال بعد انکو بغاوت کا مجرم ٹھہرادیتا ہے۔ یہ لہر اب اس قدر زیادہ  شدت سے چل پڑی ہے کہ یہاں ہر دوسرا بندہ ابن خلدون بنا سیدنا معاویہؓ کی ذات پر کلام کرنا اپنا استحقاق سمجھتا ہے۔  اور اب تو ماشاءاللہ سےوکیلِ سیدنا معاویہؓ  قاضی طاہر علی الہاشمی صاحب کی کتب کے رد عمل میں سلسلہ وار مضامین کے تحت سیدنا معاویہؓ کو خاطی و باغی ثابت کرنے کی مہم بہت زور و شور سے چل رہی ہے، جبکہ دوسری طرف یہ اصحاب اپنے اکابر کی بابت خاطی کیا، خطائے اجتہادی کی نسبت پر بھی چراغ پا ہوجاتے ہیں اور "حضرت معاویہ ؓ اور عبارات اکابر "کے نام سے کتاب تصنیف کرکے اکابر کا ہر طور سے دفاع کرنے کی سعی کرتے ہیں۔ کاش یہ احباب جتنی سعی اکابر  کی اخطاء کو اخطاء نہ رہنے پر صرف کررہے ہیں، اس کی آدھی بھی سیدنا معاویہؓ کی خطائے اجتہادی کے غلط نظرئیے کی تحقیق پر صرف کرتے تو ضرور کسی صائب نتیجہ تک پہنچ جاتے۔ انہیں حضرات میں ایک اور مناظرِ اسلام نے جنم لیا اور اپنے اکابر کی تحقیقات سے دس قدم آگے بلکہ کہنا چاہیئے کہ مخالف جاکر سیدنا معاویہؓ کے فرزند یزید کو فاسق کے مرتبے سے گرا کر کافر تک قرار دیدیا۔ گویا غیر محقق روایات کے ضمن میں ان سے یزید  بن معاویہ کی فاسقیت بھی گوارا نہ ہورہی تھی سو اپنے خود ساختہ "اجتہاد" کی  روشنی میں  یزید پر کفر کی  تہمت لگا کر ان کو کچھ سکون نصیب ہوا۔   اب یزید کو کافر کیوں نہ قرار دیا جائے جبکہ جن حضرات کی شاگردی کا یہ مناظرِ اسلام دم بھرتے ان کے اساتذہ نے تو باقاعدہ "تحقیقات" کرکے سیدنا معاویہؓ  کی خلافت کو "راشدہ "کے مرتبے سے  گرا کر  "ملوکیت" کے مرتبے تک پہنچایا ہے اور اس کے لئے ایک مخصوص نعرہ ایجاد کرکے  قوالی کی طرح اس کی گردان کی جاتی رہی ہے یعنی "حق چار یار"، گویا باقی یارِ رسول اللہﷺ  "ناحق" تھے۔ ویسے اس نامعقول  "حق چار یار" کے نعرے کی زد  میں سیدنا حسنؓ بھی آجاتے ہیں اور سیدنا عبداللہ بن زبیرؓ بھی اور  تو اور سیدنا حسینؓ بھی  اس کی زد میں آ ہی جاتے اگر   "کافر" یزید کے خلاف اہل کوفہ سیدنا حسینؓ  کا ساتھ دے دیتے۔   یہ حضرات برملا  سیدنا معاویہ ؓ اور دوسرے جلیل القدر اصحاب جیسے کہ  سیدہ عائشہؓ،  سیدنا طلحہؓ و زبیر ؓ وغیرہ کو سیدنا   علی ؓ کے مدمقابل  نہ صرف ’’باغی گروہ‘‘  باور کرواتے ہیں بلکہ اسکا بلا کسی تکلف کے اظہار بھی کرتے ہیں، جب کہ  سیدنا علی ؓ کے مد مقابل صفین و جمل میں دوسری جانب  بھی جلیل القدر اصحاب کی کافی تعداد موجود تھی۔ جبکہ  سیدنا حسین بن علیؓ  کے بارے میں یزید بن معاویہ ؒ کے خلاف ’’خروج‘‘ کے لفظ کو استعمال کرنے کو بھی  سیدنا حسین ؓ کی جناب میں سوء ادب گردانتے ہیں   ۔  حال ہی میں ایسے ہی  "دو رخی" حضرات کی   جانب  سے مجلّہ "صفدر" میں  ایک مضمون شائع ہوا جس میں اسی    "پرانی شراب" کو نئے پیمانوں میں ڈال کر   پیش کیا گیا۔ اس مضمون کا بروقت  اور مفصل و مدلل جائزہ  ہمارے نہایت فاضل دوست جناب حافظ عبیداللہ  حفظہ اللہ نے  اٹھارہ جامع اقساط کی صورت میں  پر لیا جو کہ وقتاً فوقتاً فیس بک پر ان کی وال سے نشر ہوتے رہے۔ یہ مضامین اپنے سنجیدہ اسلوب اور علمی مبحث کے ضمن میں اس لائق تھے کہ مناسب سمجھا گیا کہ ان اقساط  کو کتابی شکل میں منتقل کرکے پی ڈی ایف کی صورت میں عام قارئین جو کہ  فیس بک سے مستفید نہیں ہوپاتے، ان تک بھی پہنچایا جائے۔ اسی سلسلے میں ہم نے حافظ عبیداللہ حفظہ اللہ سے  اس مضمون کو  حارث پبلی کیشنز کی طرف سے بصورت پی ڈی ایف مناسب فارمیٹنگ اور تراکیب کے ساتھ شائع کرنے کی اجازت چاہی جو کہ آپ نے بخوشی اس احقر کو دے دی۔ حافظ عبیداللہ حفظہ اللہ مشہور حنفی عالم  مولانا ابو ریحان عبدالغفور سیالکوٹی مرحوم کے صاحبزادے ہیں۔  آپ نے سن ۱۹۸۹ء میں  وفاق المدارس العربیۃ پاکستان سے درسِ نظامی کی تکمیل کی اور ساتھ ہی پنجاب یونیورسٹی سے گریجویشن  کیا۔ کچھ عرصے اسلام آباد جامعہ فریدیہ میں تدریس کے فرائض انجام دیتے رہے اور پھر معاش کے سلسلے میں ابو ظہبی متحدہ  عرب امارات  منتقل ہوگئے جہاں  سترہ سال تک آپ بطور ہیومن ریسورس کوآرڈینیٹر مختلف حکومتی اداروں میں کام کرتے رہے۔ آپ کی اب تک تین عدد علمی و وقیع  کتب شائع ہوکر  علمی حلقوں سے دادو تحسین  حاصل کر چکی ہیں جن میں  "مطالعہ قادیانیت"، "روایات نزول عیسیٰ  ابن مریم اور منکرینِ حدیث کے اعتراضات کا علمی و تحقیقی جائزہ" اور "تعارف حضرت مہدی علیہ  الرضوان اور مرزا قادیانی کے دعوائے مہدیت کی حقیقت" شامل ہیں۔  تاریخ آپ کا خاص میدان ہے اور یہ حقیقت ہے کہ آپ اس سلسلے میں اب استناد کی حیثیت  رکھتے ہیں۔ مشاجراتِ صحابہ سے متعلق نہایت نپی تلی اور محتاط گفتگو کرنے کے قائل ہیں اور اسی ضمن میں آپ کے اکثر مضامین فیس بک پر نشر ہوتے رہتے ہیں۔ حارث پبلی کیشنز کے لئے یہ اعزاز کی بات ہے کہ   آپ کی تحقیق ادارے سے شائع ہوکر قارئین کے ہاتھوں تک پہنچ رہی ہے۔ قارئین کے استفادے کے لئے کتاب کا ڈاؤنلوڈ لنک ذیل میں دیا جارہا ہے۔ قارئین یہاں سے کتاب ڈاؤنلوڈ کرکے مستفید ہوسکتے ہیں: https://jmp.sh/giwyeLP تحریر: محمد فھد حارث

##############################
https://web.facebook.com/mohammad.f.haris/posts/10158296352099903
کسی کو دیا جانے والا بہترین تحفہ کتاب ہے اور کتاب کے تحفہ کا بہترین بدل اس کتاب کا مطالعہ ہے۔ کتاب کو قاری مل جائے تو تحفہ دینے والے کو تسلی ہوجاتی ہے اور کتاب محض طاق کی زینت بن جائے تو بہت افسوس ہوتا ہے۔کسی کو دیا جانے والا بہترین تحفہ کتاب ہے اور کتاب کے تحفہ کا بہترین بدل اس کتاب کا مطالعہ ہے۔ کتاب کو قاری مل جائے تو تحفہ دینے والے کو تسلی ہوجاتی ہے اور کتاب محض طاق کی زینت بن جائے تو بہت افسوس ہوتا ہے۔

##############################
https://web.facebook.com/mohammad.f.haris/posts/10158298971679903
تبصرہ بر کتاب "کیا ہمارا قرآن ایک ہے؟ " للمؤلف علامہ حبیب الرحمٰن صدیقی کاندھلویؒ ================ آج جس کتاب سے قارئین کو روشناس کروانا مقصود ہے وہ جید حنفی عالم علامہ حبیب الرحمٰن صدیقی کاندھلویؒ کی مایۂ ناز تصنیف "کیا ہمارا قرآن ایک ہے؟علامہ نوری طبرسی کی فصل الخطاب کی روشنی میں" ہے۔   یہ کتاب ہم نے آج سے تقریباً اٹھارہ سال قبل سنہ ۲۰۰۱ء میں پہلی دفعہ پڑھی تھی اور اس وقت بھی اس کتاب کے مندرجات نے نہ صرف حیران کیا تھا بلکہ مؤلفِ کتاب کے طرزِ بیان نے نہایت محظوظ بھی کیا تھا۔ آج اٹھارہ سال بعد جب یہ کتاب دوبارہ پڑھی تو وہی حیرت اور وہی مزا و چاشنی پھر سے محسوس ہوئی۔  علمی حلقوں میں علامہ حبیب الرحمٰن صدیقی کاندھلوی رحمہ اللہ کا نام کسی تعارف کا محتاج نہیں ہے۔ آپ برصغیر پاک و ہند کی ان چند علمی شخصیات میں سے ایک ہیں جنہوں نے بلا امتیاز مسلک تحقیق  کا راستہ اپنایا  اور روایتی روش سے ہٹ کر اپنی تحقیقات عوام کے سامنے پیش کیں۔ آپ مشہور حنفی دیوبندی عالم علامہ اشفاق الرحمٰن  صدیقی کاندھلوی کے سب سے بڑے صاحبزادے تھے۔ آپ کے چھوٹے بھائی مولانا ساجد الرحمٰن  صدیقی  کاندھلوی  کا شمار بھی جید اہل علم میں ہوتا ہے جو کہ کئی کتابوں کے مصنف اور مترجم کی حیثیت سے معروف رہے ہیں۔ تاہم علامہ حبیب الرحمٰن کاندھلوی اس لحاظ سے اپنے والد اور بھائی سے ممتاز رہے کہ آپ نے غیر روایتی طرز پر تحقیق کرکے مسلکِ احناف متاخرین میں رائج کئی  نظریات کو ترک کردیا اور اس بابت متقدمین احناف کے اصولوں کی پاسداری کرتے ہوئے اپنی تحقیقات پیش کیں۔ اس سلسلے میں آپ  کی کتابیں جیسے عقیدۂ ایصالِ ثواب قرآن کی نظر میں، شب برات ایک تحقیقی جائزہ، صحابۂ کرام قرآن کی نظر میں، اسلام میں حفظ مراتب،  شب برات کیا ہے وغیرہ لائقِ مطالعہ ہیں۔کاندھلوی صاحب کی کتابوں پر تقریظات عموماً مفتی محمد شفیع، شبیر احمد عثمانی اور دوسرے اکابر دیوبند دیتے رہے ہیں۔ حتیٰ کہ مفتی محمد شفیع نے تو کاندھلوی صاحب کی کتاب ’’شب برات ۔ ایک تحقیقی جائزہ‘‘ کی نہ صرف بہت تحسین فرمائی بلکہ اس بابت انکا موقف بھی کاندھلوی صاحب کی ہمنوائی پر مبنی تھا۔ علامہ کاندھلوی کے اساتذہ میں ان کے والد علامہ اشفاق الرحمٰن کاندھلوی، شبیر احمد عثمانی اور سید سلیمان ندوی مرحومین قابلِ ذکر ہیں۔ علامہ کاندھلویؒ ان چند حنفی علماء میں سے ہیں جو  اہلسنت کے دوسرے مسالک  اور ان کے علماء کے لئے  ہمیشہ ادب و احترام کا مظاہرہ کرتے آئے ہیں، خاص کر مسلک اہلحدیث کے علماء کی تائید و توثیق میں علامہ کاندھلوی کے قلم نے ہمیشہ فراخدلی کا مظاہرہ کرتے ہوئے مسلکی تعصب کو بالائے طاق رکھ کر  ان کی تائید و تحسین کی ہے۔ علامہ کاندھلویؒ کی تحاریر میں جابجا علامہ ابن حزم اندلسی، علامہ ابن تیمیہ، ابن قیم،  علامہ محب الدین خطیب مصری سلفی، حکیم فیض عالم صدیقی شہید، علامہ احسان الہیٰ ظہیر شہید وغیرہم  کی تحقیقات سے نہ صرف استفادہ دیکھنے کو ملتا ہے بلکہ  آپ ان حضرات کو  وسعتِ نظری کے ساتھ خراجِ عقیدت  پیش کرتے بھی نظر آتے ہیں۔آپ کے چند فکری تسامحات کے ہوتے ہوئے  ردِ شیعیت و بدعات پر آپ کا کام نہایت وقیع اور اپنا تعارف آپ ہے۔ زیرِ نظر کتاب " کیا ہمارا قرآن ایک ہے؟" بھی ردِ شیعیت کے موضوع پر ایک مایۂ ناز  تحقیق ہے۔  یہ کتاب اہل تشیع کے  عقیدۂ تحریفِ قرآن سے بحث کرتی ہے  جو کہ مشہور امامیہ عالم علامہ نوری طبرسی کی کتاب " فصل الخطاب فی تحریف کتاب رب الارباب" یعنی  "خدا ؤں کے خدا کی کتاب میں تحریف  ہوجانے کے ثبوت پر قولِ فیصل" کی روشنی میں مرتب کی گئی ہے۔ کتاب پر  مقدمہ  علامہ مفتی طاہر مکی صاحب کا لکھا ہوا ہے جس میں انہوں نے "دو متضاد شیعہ عالم" کی سرخی قائم کرکے علامہ نوری طبرسی اور آیت اللہ خمینی کے استاد  آیت اللہ برقعی سے متعلق معلومات ہدیۂ قارئین کی ہیں اور بتایا ہے کہ علامہ نوری طبرسی  جو کہ تحریفِ قرآن کے عقیدے کے نہ صرف پرجوش مبلغ و داعی تھے بلکہ  اس متعلق انہوں نے ہزار صفحات پر مشتمل ایک صخیم کتاب بنام "فصل الخطاب فی تحریف کتاب رب الارباب" بھی تصنیف کرکے اس عقیدے کو اہل تشیع کا متفقہ و اجماعی عقیدہ ثابت کرنے کی کوشش کی ہے، آیت اللہ خمینی اور دوسرے اہل تشیع مجتہدین کے ہاں نہایت معتبر اور ثقہ عالم مانے جاتے ہیں جبکہ آیت اللہ برقعی جنہوں نے  اہل تشیع کے درمیان بدعی عقائد و نظریات کے خلاف انتھک کام کیا اور توحید کی شمع روشن کی، ان کو  اس جرم کی پاداش میں   خمینی حکومت نے  گرفتار  کرکے پسِ زنداں ڈلوادیا تھا۔ اسی مقدمے میں   تحریف قرآن سے متعلق نوری طبرسی کی کتاب کا خلاصہ خود انہیں کےقلم سے بھی مفتی طاہر مکی صاحب نے قارئین کے لئے سپردِ قرطاس کردیا ہے۔ سچ یہ ہے کہ مفتی صاحب کے قلم سے لکھا یہ مقدمہ نہایت خاصے کی چیز اور کتاب کا ایک جامع ملخص ہے۔ صفحہ نمبر ۱۵ سے کتاب کا عرضِ مصنف شروع ہوتا ہے جس میں  علامہ کاندھلویؒ  بتاتے ہیں کہ اس کتاب کا محرک جید اہلحدیث عالم  علامہ احسان الہٰی ظہیر کی کتاب "الشیعہ و القرآن" ہے۔ تاہم یہ کتاب چونکہ عربی میں ہے سو اردو داں طبقہ اس کی افادیت سے محروم ہے۔  کتاب کی ابتداء سے ہی  علامہ حبیب الرحمٰن کاندھلوی نوری طبرسی کی زیرِ تذکرہ کتاب کے علاوہ ابو جعفر کلینی کی کتاب اصول الکافی سے بھی کئی  روایات نقل کرکے قارئین کے سامنے پیش کرتے ہیں جو کہ یہ ثابت کرتی ہیں کہ اہل تشیع کی امہات الکتب بھی تحریف قرآن کے عقیدے پر دلالت کرتی ہیں۔ اس ضمن میں آپ نے اپنے دور کے شائع کردہ چند ترجمہ قرآن جو کہ شیعہ مکتبہ فکر کی طرف سے   منظرِ عام پر آئے ہیں  کا بھی ذکر کیا ہے جس میں  تحریف قرآن کے عقیدے کی ڈھکے چھپے الفاظ میں  تبلیغٖ کی گئی ہے۔ قاری جیسے جیسے یہ کتاب پڑھتا جاتا  ہے  اس  پر یہ آشکارہ ہوتا جاتا ہے کہ اہل تشیع کے مابین  تحریف قرآن کا عقیدہ اجماعی ہے اور جن چند لوگوں سے اس عقیدے کا انکار ملتا ہے وہ یا تو ان کا تفرد ہے یا پھر تقیہ۔  کاندھلوی صاحب نے اس سلسلے میں اس قدر حوالہ جات مہیا کردئیے ہیں کہ ان کا انکار ممکن نظر نہیں آتا اور ساتھ ہی یہ حوالہ جات اس بات کی غمازی کرتے ہیں کہ علامہ کاندھلوی کو اہل تشیع کی   بنیادی کتب پر نہایت عمیق و گہری دسترس حاصل تھی۔  اس کتاب کی سب سے خاص بات علامہ حبیب الرحمٰن کاندھلویؒ کا دلچسپ اسلوبِ بیان ہے۔ آپ اس قدر عمدہ  اردو اور لطیف طنز میں اپنا مدعا  بیان کرتے ہیں کہ  دورانِ مطالعہ کئی دفعہ قاری کے ہونٹوں پر بے اختیار مسکراہٹ  ابھر آتی ہے۔  جیسے کتاب کے صفحہ ۲۶ اور ۲۷ پر  مصحف فاطمہ کی بابت  ابو جعفر کلینی کی  اصول الکافی سے پیش کردہ ایک روایت کہ جس میں امام جعفر صادق سے دعویٰ کروایا گیا ہے کہ اس مصحف فاطمہ میں ایک لفظ بھی  ان (یعنی صحابہ و تابعین) کے قرآن کا نہیں ہے ، علامہ کاندھلوی تبصرہ کرتے ہوئے لکھتے ہیں: "ہمارے قارئین نے اگر قاعدہ بغدادی یا یسّرنا القرآن پڑھا ہوگا تو انہیں یہ بھی یہ معلوم ہوگا کہ عربی زبان  میں حروف تہجی ۲۸ ہیں جو حسب ذیل ہیں: ا۔ب۔ت۔ث۔ج۔ح۔خ۔د۔ذ۔ر۔ز۔س۔ش۔ص۔ض۔ط۔ظ۔ع۔غ۔ف۔ق۔ک۔ل۔م۔ن۔و۔ہ۔ی۔ انہی حروف کا مجموعہ قاعدہ بغدادی کے آخر میں اس طرح لکھا ہوا ہے: ابجد، ھوذ، حطی، کلمن، سعفص، قرشت،ثخذ، ضظغ۔ حاصل کلام یہ کہ عربی  زبان کے جتنے  بھی الفاظ ہونگے وہ سب انہی حروف سے مرکب ہونگے حتیٰ کہ خود یہ نام یعنی مصحف فاطمہ بھی انہی حروف سے مرکب ہے اور جب مصحف فاطمہ میں اس قرآن کا ایک حرف بھی نہیں پایا جاتا تو لازماً  وہ قرآن حسب ذیل حروف سے مرکب ہوگا: پ۔چ۔گ۔ڈ۔ٹ۔ڑ۔ژ اگر آپ حضرات کی عقل یہ سبائی منطق تسلیم کرنے کے لئے تیار نہیں تو پھر لازماً وہ مصحف روسی زبان میں ہوگا۔ عبرانی میں اس لئے نہیں ہوسکتا کہ عبرانی میں بھی حروف تہجی وہی ہیں جو عربی میں ہیں اور فارسی زبان  میں اپنے حروف تو صرف چار ہیں یعنی پ۔چ۔گ اور ژ، بقیہ حروف تو عربی زبان سے غصب کئے گئے ہیں۔ لہٰذا  ہم یہ سوچنے پر مجبور ہیں کہ ہندوؤں کے پاس سنسکرت میں جو مذہبی کتابیں پائی جاتی ہیں کہیں راوی نے غلطی سے انہیں مصحفِ فاطمہ نہ قرار دے دیا ہو۔" (صفحہ ۲۶۔۲۷) الغرض اس طرح کے کئی دلچسپ تبصرے آپ کو  اس کتاب میں علامہ کاندھلوی کے قلم سے ملیں گے جہاں وہ محض منطق سے ہی اہل تشیع کے کئی دعووں کی قلعی کھول کر رکھ دیتے ہیں۔ آگے جاکر نوری طبرسی کی کتاب کے حوالے سے علامہ کاندھلوی ثابت کرتے ہیں کہ مسلک امامیہ میں "چار مجتہدین کے علاوہ تمام شیعہ تحریف قرآن کے قائل ہیں" جس بابت مفصل ادلہ علامہ نوری طبرسی نے اپنی کتاب "فصل الخطاب" کے  المقدمۃ الثالثہ کے ذیل میں نقل کئے ہیں اور بتایا ہے کہ  تمام متقدمین  جیسے ابو جعفر یعقوب کلینی کے شیخ علی بن ابراہیم قمی، خود ابو جعفر کلینی اور متاخرین میں نعمت اللہ الجزائری، علامہ باقر مجلسی،  شیخ مفید اور شیخ طوسی وغیرہم تحریف قرآن کا نظریہ رکھتے تھے۔ یہ سب معلومات علامہ نوری طبرسی صاحب نے ان دعووں کے رد میں نقل کی ہیں کہ تحریف قرآن کا نظریہ اہل تشیع کے ہاں اجماعی نہیں ہے اور ساتھ ہی بدلائل ثابت کیاہے کہ شیعہ امہات الکتب میں تحریف قرآن پر دلالت کرنے والی روایات کی تعداد دو ہزار سے بھی زیاہ ہے یہاں تک کہ علامہ مجلسی اور نعمت اللہ الجزائری کے حوالے سے یہ بھی بیان کیا ہے کہ تحریف قرآن کا مسئلہ اہل تشیع کے ہاں  ایسے ہی اجماعی ہے جیسے کہ مسئلہ امامت اور ان دونوں کے متعلق روایات تواتر سے ثابت ہیں۔ علامہ حبیب الرحمٰن کاندھلوی نے نہ صرف نوری طبرسی کی کتاب سے اس متعلق اقتباسات ہدیۂ قارئین کئے ہیں بلکہ دیگر شیعہ اکابر علماء کی تحاریر بھی سپردِ قلم کی ہیں۔ علامہ کاندھلوی نے اپنی اس کتاب میں ان تمام  سورتوں کی فوٹو کاپی بھی نقل کی ہیں جن کے متعلق  نوری طبرسی نے دعویٰ کیا ہے کہ وہ پہلے قرآن میں موجود تھیں اور منافقین و غاصبین (یعنی ابوبکر و عمرو عثمان معاذاللہ ثم معاذاللہ) نے ان کو قرآن سے حذف کروادیا تھا۔ ان سورتوں میں سورۃ حِقد، سورۃ الخلع، سورۃ الولایۃ اور سورۃ النورین وغیرہ شامل ہیں۔ ساتھ ہی علامہ کاندھلوی نے ابو جعفر کلینی کی  اصول الکافی سے ایسی کئی روایات بھی نقل کی ہیں  جن میں قرآن کی مختلف آیتوں  میں تحریف کا دعویٰ کرتے ہوئے ان کے اصل متن (اہل تشیع کے نزدیک) بھی نقل کئے گئے ہیں جیسے  سورۃ النساء آیت نمبر ۶۶  کی بابت لکھا ہے کہ اصل میں وہ ایسے نازل ہوئی تھی ولو انھم فعلوا ما یوعظون بہ  علی لکان خیراً لھم لیکن غاصبین نے اس  آیت میں سے علی کا نام نکال کر  آیت یوں مصحف میں شامل کردی : ولو انھم فعلوا ما یوعظون بہ  لکان خیراً لھم۔ بطور نمونہ ایسی تقریباً  ۴۴ آیات کا ذکر  کاندھلوی صاحب نے اپنی کتاب میں کیا ہے جن سے متعلق اہل تشیع کا دعویٰ ہے کہ ان میں تحریف کی گئی ہے اور ان کے اصلی متن اہل تشیع کی کتابوں میں منقول ہیں۔ صفحہ نمبر ۱۰۴ سے "فصل الخطاب کا ایک باب" کی سرخی قائم کرکے علامہ حبیب الرحمٰن کاندھلوی نے  نوری طبرسی کی کتاب سے ان تمام سورتوں کو نقل کیا ہے جن کی بابت نوری طبرسی نے دعویٰ کیا ہے کہ وہ قرآن میں محرف موجود ہیں اور اتفاق دیکھئے کہ نوری طبرسی کی یہ بحث ان کی کتاب کے سو سے زیادہ صفحات پر محیط ہے اور سورۃ الفاتحہ سے شروع کرکے سورۃ الناس تک شاید ہی کوئی سورۃ ایسی رہی ہوگی جس کی بابت نوری طبرسی صاحب نے دعویٰ نہ کیا ہو کہ اس میں تحریف نہیں ہوئی۔ علامہ کاندھلوی نے نوری طبرسی کی کتاب سے یہ تمام دعاوی مع اصل اور محرف  آیات و سور کے اردو زبان اور عربی متن دونوں میں نقل کردئیے ہیں۔ یہ اس کتاب کا سب سے دلچسپ باب ہے اور اسی باب پر جو کہ تقریباً دو سو صفحات پر مشتمل ہے، کاندھلوی صاحب کی کتاب اختتام پذیر ہوجاتی ہے۔ اپنی اس کتاب میں کاندھلوی صاحب نے جابجا علامہ احسان الٰہی ظہیر شہیدؒ کی کتاب "الشیعہ و القرآن" کا نہ صرف ذکر کیا ہے بلکہ اس کی کافی تعریف و تحسین بھی فرمائی ہے جس کے بعد ان شاءاللہ ہمارا ارادہ ہے کہ اس کتاب کو عربی سے اردو کے قالب میں ڈھال کر حارث پبلی کیشنز سے شائع کروایا جائے۔ فی الحال زیرِ تبصرہ کتاب کے کچھ نسخے ہم نے بڑی مشکل سے بازیافت کئے ہیں  جو کہ پرانی کتابت اور مناسب کاغذ  پر مشتمل ہیں تاہم نادر ہونے کے سبب اضافی قیمت  اور نہایت محدود تعداد میں میسر ہوسکے۔ جن حضرات کو یہ  وقیع کتاب درکار ہے اور وہ اس موضوع سے دلچسپی رکھتے ہیں وہ حارث پبلی کیشنز کے پیج پر جاکر کتاب بذریعہ ڈاک منگواسکتے ہیں۔ پیج کا لنک درج ذیل ہے: https://m.facebook.com/story.php?story_fbid=162008038522077&id=110625690326979 مبصر: محمد فھد حارث

##############################
https://web.facebook.com/mohammad.f.haris/posts/10158302195544903
ٹِک ٹاک (Tik Tok) ==== سرمایہ داری کا پورا نظام  "جو دِکھتا ہے وہ بِکتا ہے"  کی پالیسی پر کھڑا ہے۔ اس نظام کا اصل مقصد زیادہ سے زیادہ خریدار پیدا کرنا ہے۔ جتنے زیادہ خریدار ہونگے اور وہ جتنی زیادہ خریداری کرینگے، اتنا اس نظام کو فائدہ  پہنچے گا۔  مارکیٹ جتنی بڑی  ہوگی، اتنا خریدار اس میں کھینچا چلا آئے گا۔ اپنی مارکیٹ کو بڑھانے کے لئے سرمایہ دارانہ نظام  نے  سب سے اول یہ کام کیا کہ انسان کی تعیشات کو ضروریات بنا ڈالا۔ اس کے مقاصدِ زندگی کو بدلنا شروع کردیا۔ جب مقاصد بدلتے ہیں تو ترجیحات بھی بدل جاتی ہیں۔ آخرت مقصد ہوگا تو ترجیحات اسی حساب سے متعین ہونگی۔ جس کو آخرت مطلوب ہوگی، اسکا پیسہ اپنی تعیشات کے بجائے فی سبیل اللہ  میں زیادہ صَرف ہوگا۔ پیسہ فی سبیل اللہ جائے گا تو سرمایہ دارانہ مارکیٹ کا ان فلو (In Flow) کم ہوجائے گا۔ سو کوشش یہ کرنی ہوگی کہ کسی طرح تعیشات کو ضروریات بنا دیا جائے۔ اسی لئے آئے دن حجاب کے خلاف کمرشلز بنائے جاتے ہیں  جن میں واضح لفظوں میں پیغام دیا جاتا ہے " میرا جسم میری مرضی"۔ جب میری مرضی ہوگی تو پھر اس کی کوئی انتہا نہیں۔ ستائش کسے پسند نہیں۔ خوبصورت بال، حسین  کھال اور دیدہ زیب لباس۔ گویا یوں نظر آؤ کہ لوگ دیکھتے رہ جائیں۔ لیکن مسئلہ یہ ہے کہ جتنا بھی خوبصورت نظر آؤ کیا  فائدہ۔ لوگ تو ایک دفعہ ہی آپ کو دیکھ سکیں گے جب آپ بن ٹھن کر باہر نکلوگے۔ پھر اس کے لئے اتنی سعی کرنے کی کوشش کرنا بہت مشکل محسوس ہوتا ہے۔ کاش کہ ہم بھی شاہ رخ خان یا کترینہ کیف ہوتے کہ لوگ ہر وقت ہمارے حسن و جمال کی تعریف کرتے اور ہمیں دیکھ سکتے ہوتے۔ ہم بھی ان کی طرح  لوگوں کی دسترس میں ہر وقت ہوتے۔ سو اس مسئلہ کا حل سرمایہ دارانہ نظام کو یہ سوجھا کہ ہر شخص کو ہی سیلیبریٹی (Celebrity) بنا دیا جائے۔ سو سرمایہ دارانہ نظام کو  مزید کچھ مستقل خریدار مہیا آجائینگے اور عام آدمی کی نفسانی خواہشات کی تکمیل کا راستہ بھی کھل جائے گا۔  پس اس مقصد کے پیشِ نظر ٹِک ٹاک اپیلیکیشن (Tik Tok Application) لانچ (Launch) کردی گئی جہاں ہر  شخص سیلیبیریٹی بنا اپنی ویڈیوز بنا سکتا ہے۔ اب سیلیبیریٹی ہونا کوئی آسان چیز تو نہیں کہ جن کے رتبہ ہیں سوا ان کی مشکلیں بھی سوا ہوتی ہیں۔  اب مسئلہ یہ ہوا کہ ہر کوئی خوبصورت نہیں کہ اس کی ویڈیوز بھی خوبصورت نظر آئیں سو اسکا بھی انتظام  سرمایہ دارانہ بازار نے مہیا کردیا کہ ٹک ٹاک اپلیکیشن (Tik Tok Applications) کی ویڈیوز میں خوبصورت نظر آنے کو بہت سی لائٹس، بہت سے فلٹرز (Filters) مارکیٹ میں داخِل کردئیے جو کہ ہر چھوٹی بڑی دکان تک پہنچادئیے گئے۔  خریدتے جائیے اور ویڈیو بناتے ہوئے انکو استعمال کیجئے اور خوبصورت نظر آئیے اور سرمایہ دارانہ نظام کا پیٹ بھرتے جائیے۔ ٹک ٹاک پر سب سے زیادہ چلنے والا ٹرینڈ (Trend)  گانے ہوتے ہیں جس پر مسلمان گھروں کی لڑکیاں ، خواتین ، لڑکے اور مرد ناچتے تھرکتے اور منہ بناتے نظر آتے ہیں۔   گویا اب ہر" مسلمان ناچے گا"۔ غیرت تو عرصہ ہوئی رخصت ہوئی تھی، اب تو شرم بھی باقی نہیں رہی۔  پانچ پانچ سال کے بچے بچیاں ٹک ٹاک پر سیلیبیریٹی بنے بیٹھے ہیں اور والدین ان کی "نیک نامی" کے طفیل خوب شہرت کیش کررہے ہیں۔ قدریں بدل جائیں تو طوائف بھی  فنکارہ کہلانے لگ جاتی ہے۔ لوگوں کی قلبِ ماہیت اس قدر زیادہ  ہوچکی ہے کہ  مسلم ممالک میں اب باقاعدہ  سرکاری و غیر سرکاری سطح پر ٹک ٹاک سیلیبیریز کے اجتماع ہوتے ہیں جہاں ان کو بلا کر  ہدئیے اور ایوارڈ دئیے جاتے ہیں اور رول ماڈل (Role Model)   قرار دیا جاتا ہے۔  مسلم بچیاں پورے میک اپ کے ساتھ اپنی ویڈیوز بناتیں اور اپلوڈ کرتی ہیں جس پر چند گھنٹوں میں لاکھوں کی تعداد میں لائیکس (Likes)  آجاتے ہیں۔   مسلم لڑکے عورتوں کے لباس اور میک اپ کئے اپنی مضحکہ خیز ویڈیوز اپلوڈ کرتے اور لائیکس  پر لائیکس بٹورتے  جاتے ہیں۔ پھر یہ لائیکس کی چاہ بھی پیسے کی طرح ہوتی ہے کہ جتنے ہوں اتنے کم ۔ سو ہر دوسری ویڈیو پہلی ویڈیو سے زیادہ خوب تر کرنے کی سعی مسلسل برقرار رہتی ہے۔ اس میں وقت بھی لگتا ہے اور پیسہ بھی۔ اور یہی دونوں چیزیں آپ سے شیطان اور سرمایہ دارانہ نظام دونوں کو چاہیئے۔ کل تک قدریں بدل رہی "تھیں"، اب یہ بالکل بدل "چکی ہیں"۔ پہلے کچھ چیزیں صرف ایلیٹ کلاس (Elite Class)  کے لئے مختص ہوتی تھیں  کیونکہ وہ جس طرح کی مجالس میں شرکت کرتے تھے وہاں  ان چیزوں کا رواج ہوتا تھا۔ جیسے لاکھوں کا میک اپ، برانڈڈ (Branded) جوتے و کپڑے، نیم برہنہ لباس وغیرہ۔ لوگ ان چیزوں کا اہتمام خاص مجالس، ٹی پارٹیز (Tea Parties)  اور ڈنر (Dinner)  کے لئے کرتے تھے کیونکہ ان کے ہم مجلس بیوروکریٹس (Bureaucrats)  اور  نہایت متمول  لوگ ہوتے تھے۔ سو  ان چیزوں کی خرید و انتظام صرف ایک مخصوص طبقہ جس کو ایلیٹ طبقہ کہا جاتا تھا، ان تک محدود تھا۔ اس سے سرمایہ دارانہ نظام کو کچھ خاص فائدہ نظر نہیں آرہا تھا کیونکہ ایلیٹ طبقہ ہر ملک میں  محدود  تعداد میں ہی  پایا جاتاہے۔ اکثریت مڈل کلاس (Middle Class)  یا لوور کلاس (Lower Class)  لوگوں کی ہوتی ہے۔ سو اپنی مارکیٹ بڑھانے کی خاطر کچھ ایسے انتظامات کرنا لازم تھے جہاں  عام لوگوں کو بھی ان چیزوں کا خریدار بنایا جاسکے۔ سو اس مقصد کے حصول کی جانب ایک قدم  ٹِک ٹاک ایپلیکیشن  ہے۔ اب آپ اپنی ویڈیوز خود بنا کر سیلیبیریٹی بن سکتے ہیں اور ظاہر سی بات ہے کہ سیلیبیریٹی ہونا کوئی آسان کام نہیں، اس کے کچھ لوازمات ہوتے ہیں جس میں سب سے زیادہ ضروری اچھا دِکھنا ہے۔ اور اچھا دِکھنے کی پہلی شرط فی زمانہ متمول  نظر آنا ہے اور متمول "نظر" آنے کے لئے  متمول لوگوں کا سا رہن سہن اختیار کرنا پڑتا ہے جس میں لامحالہ آج کے دور کے لحاظ سے برانڈڈ کپڑے، جوتے، بیگز، مہنگے میک اپ اور نیم برہنہ لباس شامل ہیں۔ سو اب ٹِک ٹاک کی ویڈیوز بنانے کے لئے آپ کو ان سب کا انتظام کرنا پڑے گا اور یوں سرمایہ دارانہ مارکیٹ کو مزید کچھ کسٹمر دستیاب ہوجائیں گے۔ حیا باختگی اور بے غیرتی کو تو ابھی جانے دیجئے کہ اب یہ عنقا اور دقیانوسی چیزیں ہوگئی ہیں۔ شرم و حیا اور غیرت کے تصورات ہمارے معاشرے میں بدلے جارہے ہیں اور اس میں بہت کچھ ہاتھ ہمارے متجددین کے گروہ کا بھی ہے۔ فقہی اصطلاح "سدِ ذریعہ" کی جس قدر اہمیت آج کے زمانے میں محسوس کی جاسکتی ہے، کسی اور زمانے میں ایسا قطعی نہ تھا۔ تصویر اور ویڈیو کی حلت کے    "بے محابا" فتاویٰ نے نئی نسل کے ہاتھوں میں بہت کچھ دے ڈالا۔ یہ وہ سیلا ب ہے جس کے آگے   بند باندھنا اب ممکن  نظر نہیں آتا۔ اب ہر گھر سے سیلیبیریٹی اٹھے گا، یہی ٹِک ٹاک کا اصل پیغام ہے۔ اور یاد رکھئے گا کہ آج کے بچے کل کے والدین ہیں۔ یہ ٹک ٹاک والے لڑکے لڑکیاں جب کل کو والدین بنیں گے تو آپ کی طرح ان کی نظروں میں ان چیزوں کی قباحت تو دور کی بات ان چیزوں کا استعمال نہ کرنا قباحت ہوگا۔ سو یہ جو نسل پروان چڑھائیں گے وہ مسلمان تو کجا  اچھا انسان بھی رہ جائے تو بڑی بات ہے۔ تحریر: محمد فھدحارث

##############################
https://web.facebook.com/mohammad.f.haris/posts/10158306639674903
سید مودودی اپنی کتاب ’’تحریک آزاد ہند اور مسلمان ‘‘ میں لکھتے ہیں: ''اسلامی نصب العین کی طرف پیش قدمی کرنے کے لئے راہ راست وہی ہے جو اللہ کے رسول نے اختیار کی، یعنی یہ کہ لوگوں کو ’’الہدیٰ‘‘ اور ’’دین حق‘‘ کی طرف دعوت دی جائے۔ قوموں اور نسلوں اور ملکوں کے باہمی جھگڑے، خود اپنے سہاسی اور معاشی مفادات کی بحثیں، غیر الہٰی نظامات میں سے ایک کو دوسرے پر ترجیح دینا یا کسی ایسے نظام فاسد کی خود غرضانہ حمایت کرنا یا کسی نظام فاسد میں اپنی جگہ بنانے کی کوشش کرنا، یہ سب چیزیں نہ صرف یہ ’’الہدیٰ‘‘ اور ’’دین حق‘‘کے ساتھ میل نہیں کھاتیں بلکہ صریح طور پر اسکے منافی اور اسکے لئے مضرت رساں ہیں۔'' کیا جماعت اسلامی یا یہ ''بعد والی جمہوریت'' مودودی صاحب کی بتائی ہوئی ان  شرائط پر پوری اترتی ہے؟

##############################
https://web.facebook.com/mohammad.f.haris/posts/10158313799044903
کیا شہداء دنیا میں زندہ ہیں اور یہاں آتے جاتے ہیں؟ ======== دوست نے سوال کیا کہ قرآن میں جو شہداء کو زندہ قرار دیا گیا ہے تو اس سے کیا مراد ہے؟ کیا وہ اس دنیا میں آتے جاتے ہیں؟ اور ان کو  طبعی موت واقع نہیں ہوئی ہے؟ دیکھئے قرآن میں اللہ نے سورۃ البقرۃ  آیت نمبر ۱۵۴ میں  شہداء کے بارے میں جو تصریح کی ہے  کہ  وَلَا تَقُولُواْ لِمَن يُقۡتَلُ فِى سَبِيلِ ٱللَّهِ أَمۡوَٲتُۢ‌ۚ بَلۡ أَحۡيَآءٌ۬ وَلَـٰكِن لَّا تَشۡعُرُونَ  یعنی  جو اللہ کی راہ میں  مقتول ہوئے ان کو مردہ مت کہو، بلکہ وہ زندہ ہیں لیکن تمہیں ان کی زندگی کا شعور نہیں۔ اس آیت میں اللہ نے جن باتوں کی طرف مومنوں کی رہنمائی کی ہے،ان میں  پہلی یہ کہ جو  مجاہدین اللہ کی راہ میں شہید ہوتے ہیں، ان کو مردہ مت  سمجھو  بلکہ وہ زندہ ہیں۔ البتہ اس زندہ ہونے کا مطلب دنیاوی زندگی ہرگز نہیں کیونکہ اگر  ایسا ہوتا تو آیت کے آخر میں اللہ کو ولکن  لا تشعرون  یعنی لیکن تم کو ان کی اس حیات کا شعور نہیں ہے کہنا نہیں پڑتا۔ کیونکہ اگر یہ دنیوی حیات ہوتی تو  اسکا شعور ہر انسان کو لازماً ہوتا ہے اور اللہ کو یہاں اس شعور کی نفی نہ کرنی پڑتی۔ ولکن لا تشعرون سے ہی یہ بات ثابت ہوجاتی ہے کہ شہداء کی یہ حیات خالصتاً برزخی ہے جس کا اس دنیا سے کوئی تعلق نہیں اور جس کا شعور و ادراک عام آدمی کو موت سے قبل نہیں ہوسکتا۔ پھر سوال یہ پیدا ہوتا ہے کہ اللہ نے ان کو مردہ کہنے سے کیوں منع کیا اور ان کو زندہ کیوں کہا تو  دیگر قرائن سے صاف پتہ چلتا ہے کہ اس سے اللہ کا مقصد مومنوں کو شہادت کی فضیلت بیان کرنا ہے کہ ایک مومن کا یہ فرض ہے کہ وہ ایمان کا بول بالا کرنے کے لئے اپنا آخری قطرۂ خون تک نچھاور کردے۔ باطل کے ہاتھ میں ہاتھ دینے کے بجائے اپنا سر دینے پر تیار رہے اور اگر اس راہ میں اس کا مالک اس کی یہ قربانی قبول فرمالے تو وہ یقین رکھے کہ اس دنیاوی زندگی کے گزرنے کے فوراً بعد قیامت سے پہلے ہی وہ جنت کی نعمتوں سے مالا مال کردیا جائے گا۔ اسی لئے  سورۃ البقرۃ آیت نمبر ۱۵۴ کے بعد سورۃ آل عمران آیت نمبر ۱۶۹  جو کہ  جنگ ِ احد کے بعد نازل ہوئیں، اللہ نے خود بیان کردیا کہ  شہداء کی یہ زندگی دنیاوی یا اس دنیا سے متعلق نہیں بلکہ جنت  و برزخ سے متعلق ہے: وَلَا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْوَاتًا بَلْ أَحْيَاءٌ عِنْدَ رَبِّهِمْ يُرْزَقُونَ  یعنی جو لوگ اللہ کی راہ میں قتل ہوئے ان کو مردہ نہ سمجھو، وہ تو حقیقت میں زندہ ہیں اور اپنے رب کے پاس رزق پارہے ہیں۔ گویا  سورۃ البقرۃ میں جس زندگی کے بارے میں  اللہ نے فرمایا تھا کہ تم کو اس کا شعور نہیں ، اس کے بعد کی سورۃ  سورۃ آل عمران میں اللہ نے خود   ان کی زندگی اور اس کے مقام کا تعین یہ کہہ کر بیان کردیا کہ عند ربہم اپنے رب کے پاس۔ گویا بعد از درجۂ شہادت پر  فائز ہونے کے شہداء کو جو زندہ بتایا گیا ہے تو وہ زندگی بزرخی اور جنت کی نعمتوں والی زندگی ہے، اس دنیا میں آنے جانے والی  یا یہاں کی قبروں میں زندہ ہونے والی زندگی نہیں ہے۔ اسی بات کی طرف مزید اشارہ احادیث میں آیا ہے۔ جیسا کہ صحیح مسلم کتاب الامارۃ میں  سورۃ آل عمران آیت نمبر ۱۶۹ کی تفسیر میں سیدنا عبداللہ بن مسعودؓ سے یہ بات مروی ہے کہ  جب ہم نے وَلَا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْوَاتًا بَلْ أَحْيَاءٌ عِنْدَ رَبِّهِمْ يُرْزَقُونَ کے بارے میں رسول اللہﷺ سے استفسار کیا تو آپﷺ نے ارشاد فرمایا کہ شہداء کی روحیں سبز اڑنے والے قالبوں میں ہیں اور ان کے لئے قندیلیں عرشِ الٰہی سے لٹکی ہوئی ہیں، وہ جنت میں جہاں چاہیں گھومتے پھرتے ہیں اور ان قندیلوں میں بسیرا کرتے ہیں۔ ان کا رب ان کی طرف جھانکتا ہے اور ان سے پوچھتا ہے کہ ان کو کسی اور چیز کی ضرورت ہے تو شہداء جواب دیتے ہیں کہ اب ہم کس چیز کی خواہش کرسکتے ہیں جبکہ ہمارا حال یہ ہے کہ ہم جنت میں جہاں چاہے مزے کریں۔ اللہ تعالیٰ  اس طرح تین بار ان سے دریافت کرتا ہے یہاں تک شہداء سوچتے ہیں کہ جب تک ہم کسی خواہش کا اظہار نہ کرینگے ہمارا رب ہم سے برابر پوچھتا رہے گا سو وہ مالک سے کہتے ہیں کہ ہماری تمنا ہے کہ ہماری روحوں کو پھر ہمارے جسموں میں واپس لوٹا دے کہ ہم دوسری بار تیری راہ میں شہید کئے جائیں۔ ان کے اس جواب کے بعد مالک دیکھ لیتا ہے کہ انہیں کسی اور چیز کی خواہش نہیں تو پھر ان سے پوچھنا چھوڑ دیتا ہے۔ اب دیکھئے صحیح مسلم کی اس روایت سے بہت سی باتیں واضح ہوجاتی ہیں۔ سب سے اول یہ کہ شہداء کی زندگی اس دنیا سے متعلق نہیں بلکہ برزخ  اور جنت سے متعلق ہے اور دنیا میں شہادت سے ہمکنار ہونے کے بعد وہ عرشِ الہٰی کے نیچے لٹکی قندیلوں میں بسیرا کرتے ہیں، اس دنیا میں آتے جاتے نہیں ہیں۔ یہاں تک کہ جب وہ اس دنیا میں واپس آنے  کی بات کرتے ہیں تو اللہ خود کے بار بار پوچھنے کے باوجود  ان کی اس خواہش  کا کوئی جواب نہیں دیتا اور ان سے مزید پوچھنا چھوڑ دیتا ہے۔ گویا یہ حدیث اس بات پر قطعیت سے دال کرتی ہے کہ مرنے کے بعد شہداء کا دنیا سے کوئی تعلق نہیں رہتا اور نہ وہ دنیا میں اپنی قبروں میں زندہ ہوتے ہیں۔ بعینہٖ اسی طور کی ایک روایت امام مالک بھی اپنی موطا میں لائے ہیں جس میں مذکور ہے کہ مومن کی روح جنت کے باغوں میں  رہتی  ہے یہاں تک کہ روزِ قیامت وہ واپس اپنے جسم میں لوٹائی جائے گی۔ صحیح مسلم کی روایت کے نفس مضمون سے مماثل روایت سنن ابو داؤد میں  سیدنا عبداللہ بن عباسؓ سے بھی منقول ہے کہ رسول اللہ ﷺ نے اپنے اصحاب سے کہا کہ جب تمہارے بھائی احد کے دن شہادت سے ہمکنار ہوئے تو اللہ تعالیٰ نے ان کی روحوں کو اڑنے والے سبز قالبوں میں ڈال دیا اور انہوں نے جنت کی نہروں پر آنا جانا شروع کردیا۔ وہ جنت  کے پھل کھانے لگے اور عرش کے نیچے لٹکی ہوئی سونے کی قندیلوں میں آرام کرنے لگے۔ جب اس طرح انہوں نے کھانے پینے اور آرام کرنے کی آسائشیں مہیا پائیں تو آپس میں کہا کہ کون (دنیا میں) ہمارے بھائیوں تک ہمارے بارے میں یہ بات پہنچائے گا کہ ہم جنت میں زندہ ہیں تاکہ وہ جنت سے بے رغبتی نہ برتیں اور جہاد کے وقت کم ہمتی نہ دکھائیں؟ پس اللہ تعالیٰ نے ارشاد فرمایا کہ میں تمہارے بارے میں یہ بات پہنچادوں گا۔ پھر مالک نے سورۃ آل عمران کی یہ آیتیں نازل کیں وَلَا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْوَاتًا بَلْ أَحْيَاءٌ عِنْدَ رَبِّهِمْ يُرْزَقُونَ یعنی جو لوگ اللہ کی راہ میں قتل ہوئے ان کو مردہ نہ سمجھو، وہ حقیقت میں زندہ ہیں اور اپنے رب سے پاس رزق پارہے ہیں۔ اب خود بتائیے کہ اس روایت سے یہ مسئلہ کس قدر کھل کر سامنے آجاتا ہے کہ شہداء جنتوں کی نعمتوں میں زندہ ہیں اور اس دنیا سے ان کا کوئی تعلق نہیں اور یہ جو ہمارے بعض برزگوں کی کتابوں میں شہیدوں کے دنیا میں آکر ان کو اپنی خیر خیریت دینے کے واقعات درج ہیں، ان احادیث کی روشنی کی  وہ سراسر غیر ثابت اور شیاطین کے وسواس سے زیادہ کچھ نہیں۔ پھر شہدا کا اس دنیا میں آنا تو سورۃ المومنون  آیت نمبر ۱۰۰ سے بھی  محال ثابت ہوجاتا ہے کہ جہاں اللہ صاف فرمادیتا ہے کہ  وَمِن وَرَآٮِٕهِم بَرۡزَخٌ إِلَىٰ يَوۡمِ يُبۡعَثُونَ یعنی ان سب (مرنے والے) کے پیچھے دوبارہ اٹھائے جانے کے دن تک برزخ حائل ہے۔ سو قرآن و حدیث میں شہداء کے زندہ ہونے کی صراحت سے متعلق ان کا جنت میں زندہ ہونا مراد ہے جہاں وہ قیامت سے قبل ہی اپنے برزخی اجسام کے ساتھ اللہ کی نعمتوں سے لطف اندوز ہورہے ہیں اور اسی ضمن میں اللہ نے ان کو زندہ کہہ کر عند ربھم کے ذریعے ان کے مقام کا تعین کردیا اور  عند ربھم کے اجمال کی  تشریح احادیث میں وارد ہوگئی۔ سو یہ کہنا کہ شہداء ان دنیاوی قبروں میں زندہ ہیں اور  ہمارے بزرگوں اور اولیاء سے ملتے ملاتے ہیں، شرعی دلائل سے یہ تمام باتیں محال اور غیر ثابت ہیں۔ جہاں تک شہداء کے جسموں کے قبروں میں  صحیح سالم ملنے کے واقعات ہیں تو یہ اللہ کی قدرت ہے کہ وہ جس کے جسم کو اپنے انعام و اکرام کے عوض بچالے  جیسا کہ صحیح احادیث میں  واقعات میں مذکور ہے لیکن جسموں کا صحیح و سالم اور تازہ رہنا ان میں زندگی کے ہونے پرقیاس نہیں کیا جاسکتا کیونکہ یہ  ان نصوص کے خلاف  ہیں جن  کا ذکر ہم اوپر کر آئے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158310382464903
میں جماعتِ اسلامی کو کیسے دیکھتا ہوں؟ =========== کل جماعتِ اسلامی کے منھج سے متعلق ایک پوسٹ لگائی تو کئی احباب نے پرسنل میں میسج کرکے پوچھا کہ آپ کی جماعتِ اسلامی کے بارے میں کیا رائے ہے؟ دیکھئے سب سے پہلے میں ایک بات عرض کردوں کہ میرا جماعتِ اسلامی سے بہت قدیم تعلق ہے۔ میرے والد اور تمام تایا ۱۹۷۱ء کی پاک بھارت جنگ میں جماعتِ اسلامی  کی طرف سے رضاکارانہ خدمات انجام دیتے رہے تھے۔ میرے خاندان میں کئی افراد جماعتِ اسلامی  میں شامل ہیں۔ میرے سگے تایا زاد بھائی پچھلے تقریباً تیس چالیس سالوں سے جماعت کے ہمدرد ہیں۔  کئی دفعہ ان کے گھر میں جماعتِ اسلامی کے زیرِ انعقاد دروس میں شامل ہونے کا بھی موقع ملا ہے۔ تاہم میں خود کبھی بھی کسی ادنیٰ درجے میں بھی جماعت کا حصہ نہیں رہا، یہاں تک کہ مجھے ان کا ہمدرد بھی نہیں کہا جاسکتا۔ گرچہ سید مودودی کی تحاریر کا میں زبردست مداح رہا ہوں اور ان سے عقائد و تاریخ سے متعلق کئی معاملات میں کُلّی اختلاف رکھنے کے باوجود ان کی کئی علمی کاوشوں کو نہ صرف گرانقدر سمجھتا ہوں بلکہ اپنے موضوع پر صفِ اوّل کی تحاریر مانتا ہوں جیسے پردہ، سود، اسلام میں ضبطِ ولادت، تحریک آزادئ ہند اور مسلمان، تنقیحات، تفہیمات، سنت کی آئینی حیثیت وغیرہ۔ اب آجائیں جماعتِ اسلامی کی طرف۔ ماضی میں  جماعت سے متعلق میری رائے  کبھی  اچھی یا ایجابی نہیں رہی۔ یہاں تک کہ میں جماعت کے سیاسی داؤ پیچ اور قلابازیوں کے سبب ان کو منافقین کا ٹولہ مانتا اور جانتا رہا ہوں یہاں تک کہ مجھے پروفیسر سید شاہد ہاشمی سے شناسائی ہوئی اور ان کے محاضرات سننے کا اتفاق ہوا جو کہ جماعتِ اسلامی کے سرکردہ کارکن اور قدیم رفیقِ کار ہیں۔ اس کے بعد میں نے جماعتِ اسلامی کو قریب سے سمجھنا اور دیکھنا شروع کیا۔ اس میں کوئی دو رائے نہیں کہ اپنی تاسیس کے زمانے سے تقسیم ہند تک  جماعتِ اسلامی ایک نہایت مخلص جماعت اور ٹھیٹھ اسلامی تعلیمات و نظریات پر ایمان و ایقان رکھنے کی داعی تھی ۔ تقسیمِ ہندوستان سے قبل حقیقت میں جماعت ایک نظریاتی  جماعت تھی جو اپنے اصولوں پر کسی قسم کا سمجھوتہ کرنے کو تیار نہ  ہوتی تھی۔ البتہ تقسیم کے بعد جب حالات نے پلٹا کھایا تو بہت کچھ تبدیلیاں جماعت میں بھی ہوئیں۔ ان ہی تبدیلیوں کے ضمن  میں جماعت کے کئی پرانے رفیقِ کار اس سے الگ ہونے پر مجبور ہوگئے جن میں مولانا کوثر نیازی، ڈاکٹر مسعود الدین عثمانی، ڈاکٹر اسرار احمد، مولانا امین احسن اصلاحی، مولانا منظور نعمانی، مولانا ابوالحسن ندوی وغیرہم شامل ہیں۔ فی الحال میرا مقصد ان تبدیلیوں کے صائب و غیر صائب ہونے پر تبصرہ کرنا نہیں ہے، صرف یہ بتانا مقصود ہے کہ جماعت میں اختلاف در آیا اور اس اختلاف کے سبب کئی جانی مانی علمی شخصیات جماعت سے علیحدہ ہوگئی۔ اپنی ان تبدیلیوں  کو قبولِ عام دلوانے کے لئے سید مودودی کو "تحریک ِ اسلامی کا آئندہ لائحہ عمل" نامی کتاب لکھنی پڑی جس میں انہوں نے ان تمام وجوہات کا ذکر کیا جن کے سبب جماعت کو اپنے ٹھیٹھ نظریات و اصولوں سے انحراف کرنا پڑا۔ اس سلسلے میں ڈاکٹر اسرار احمد نے بھی ایک کتاب لکھی جس کا نام مجھے صحیح سے یاد نہیں  آرہا غالباً "رودادِ جماعت اسلامی" یا پھر" جماعتِ اسلامی کی تاریخ"۔ خیر نام جو بھی ہو، اس کتاب میں ڈاکٹر اسرار احمد نے وہ ساری وجوہات و واقعات بیان کئے جو کہ ان کی آنکھوں دیکھے یا پھر جنہوں نے آنکھوں دیکھے تھے، ان سے سماع پر محمول پر تھے۔ اس کتاب میں ڈاکٹر اسرار احمد نے کافی سخت لہجہ اپنایا جو کہ بہر صورت ردعمل کی نفسیات کا غماز تھا۔ یہاں تک کہ کتاب پڑھتے ہوئے کبھی کبھی سید مودودی کے بارے میں اس قدر سوء ظن ہوجاتا ہے کہ وہ کسی عام سیاسی پارٹی کے اوباش لیڈر تک محسوس ہونے لگتے ہیں جو کہ سیاسی منفعت کے لئے  اپنا قائم کردہ ہر اصول توڑنے کو تیار ہوجاتے ہیں۔ بلا شبہ ڈاکٹر اسرار احمد کی اس کتاب کے مندرجات سے صد فیصد اتفاق کرنامشکل ہے  تاہم اس سے کئی اہم واقعات سے متعلق معلومات ملتی ہے۔ البتہ سید مودودی کی شخصیت کے بارے میں یہ کتاب جو تاثر قائم کرتی ہے، اس کو کئی ایسا شخص ماننے کو تیار نہیں ہوسکتا جس نے سید مودودی کے ساتھ وقت گزارا ہو یا پھر کسی ایسے شخص سے ان کے حالات سنے ہوں جس کو سید مودودی کی رفاقت حاصل رہی ہو۔ میری رائے میں سید مودودی سے جتنی سیاسی غلطیاں ہوئیں ان کے پیچھے اقتدار کی لالچ نہیں بلکہ اسلامی نظام کے قیام   کی لالچ تھی جو کہ فی نفسہٖ کسی طرح بھی مذموم نہیں۔ مقصد عظیم تھا لیکن منھج میں غلطیاں ہوگئیں۔ جماعتِ اسلامی کا سیاست میں آنا جائز تھا یا نہیں تو اس متعلق دو رائے یقیناً ہوسکتی ہیں۔ ہم جیسے افراد کے نزدیک جو کہ اسلام کے سیاسی نظام کو مباح جانتے ہیں، ان کے لئے شاید سیاست میں آنا اس قدر قبیح قدم نہ ہو لیکن خود سید مودودی کی  تعلیمات کی روشنی میں جہاں اسلام کےسیاسی نظام  میں نہ آمریت ہے اور نہ ملوکیت اور نہ ہی مغربی جمہوریت کو اس میں کوئی دخل ہے،  جماعتِ اسلامی کا جمہوری سیاست میں آنا درست  قدم قرار نہیں دیا جاسکتا۔ البتہ اچھی بات یہ ہوئی کہ سیاست میں آنے کے بعد جماعت نے اپنے فلاحی و دینی کام نہیں چھوڑے بلکہ ان کو اور تیزی سے جاری رکھا۔ اس وقت پاکستان میں الخدمت جس قدرفلاحی  کام کررہی ہے، سوائے جماعۃ الدعوۃ کے اور کسی جماعت کو اس کی ہمسری کا  دعویٰ نہیں ہوسکتا۔ جماعتِ اسلامی کی سب سے خاص بات یہ ہے کہ اس کے جتنے معتمد کارکن ہیں، آپ ان کی سیاسی پالیسیوں سے اختلافات رکھ سکتے ہیں، آپ ان  کی سیاسی قلابازیوں کے سبب ان کو منافقین کا ٹولہ کہہ سکتے ہیں وغیرہ وغیرہ، لیکن ان کے کرپشن فری ہونے کا انکار نہیں کیا جاسکتا۔ جماعتِ اسلامی میں آنے کے بعد لوگوں کی جیب سے پیسہ جاتا ہے، ان کی جیب میں پیسہ آتا نہیں ہے۔ اگر آپ کو سیاست کے ذریعے بینک بیلنس بنانا ہے تو جماعتِ اسلامی آپ کے لئے نہیں ہے۔ جماعت کی دوسری خاص بات اسلامی نظام کے قیام کے لئے ان کی مخلصانہ جدوجہد ہے۔ یہ جدوجہد اس قدر شدت سے روا ہے کہ اس کے مقاصد کے حصول کے لئے جماعت بعض دفعہ خود کے مقرر کردہ اصول  بار بار توڑتی ہے اور اسی سبب یار لوگ اس پر منافقت  کی پھبتی کستے ہیں۔ تیسری بات یہ کہ چونکہ میں سیاسی آدمی نہیں سو میری رائے اس متعلق غلط ہوسکتی ہے، لیکن میں سمجھتا ہوں کہ زرداری، شریف خاندان اور اب عمران حکومت کی ناکامی کے بعد ایک دفعہ قوم کو لازمی جماعتِ اسلامی کو موقع دینا چاہیئے۔ ان کے دورِ حکومت میں کچھ بھی ہو لیکن کرپشن نہیں ہوگی، اسکا مجھے یقینِ کامل ہے۔ کراچی میں میں نے نعمت اللہ کی نظامت کے دن دیکھے ہیں اور میں علی الاعلان کہتا ہوں کہ نعمت اللہ جیسے سٹی ایڈمنسٹریٹر اگر پاکستان کے شہروں کو میسر آجائیں تو ہمارے ملک کے آدھے انتظامی مسائل ختم ہوجائیں گے۔ جماعتِ اسلامی کے بارے میں لبرلز کو یہ خدشات رہتے ہیں کہ شاید یہ کوئی ٹھیٹھ مولوی لوگوں کا ٹولہ ہے جو پاکستان کو زمانۂ قدیم میں بھیجنا چاہتے ہیں جبکہ حقیقت اس کے بالکل برعکس ہے۔ جماعتِ اسلامی  ایک (ایجابی) روشن خیال جماعت ہے جو کہ قدیم و جدید تعلیم کا حسین امتزاج ہے۔ دوسیاسی جماعتیں  جو عصری تعلیم کے بہترین دماغوں اور نفوس  پر مشتمل ہیں  ان میں ایک کراچی کی ایم کیو ایم تھی اور دوسری جماعتِ اسلامی ۔ تاہم یہ دونوں جماعتیں ہمیشہ ایک دوسرے کی  حریف رہی ہیں۔ جہاں ایم کیو ایم کا دعویٰ تھا کہ اس کی تاسیس ہی جماعتِ اسلامی کی  زیادتیوں کے سبب ہوئی تھی وہیں جماعت کا مانناہے کہ ایم کیو ایم غنڈہ جماعت ہے اور سیاست میں اسلحے کا کلچر لائی ہے۔ کون صحیح ہے اور کون غلط اس متعلق مجھے کوئی تبصرہ نہیں کرنا۔ تاہم بتانا یہ مقصود ہے کہ اس  حریفانہ مسابقت کے نتیجے میں دونوں جماعتیں بدترین ردعمل کی نفسیات  کا شکار ہوگئیں جس نے ایم کیو ایم کو سیکولرازم کی طرف دھکیل  دیا اور جماعت میں  ایم کیو ایم دشمنی  کا بیج بویا۔ یہ کہی سنی باتیں نہیں بلکہ میری برتی ہوئی باتیں ہیں۔خیر اس حریفانہ شدت پسندی نے کراچی کی تنزلی میں کلیدی کردار ادا کیا اور یہی بات جماعت کا ایک کمزور پہلو رہی ہے کہ جماعت کئی نامناسب کام یا تو رد عمل میں کرجاتی ہے یا پھر اپنے مقاصد کے حصول کی لالچ میں۔ سید مودودی کے بعد جماعتِ اسلامی کو بہترین لیڈر شپ سید منورحسن کی صورت میں ملی تھی لیکن افسوس کہ جماعت ان سے کوئی خاص فائدہ نہ اٹھاسکی۔ سید منور حسن بلا شرکت غیرے جماعتِ اسلامی کی واحد شخصیت تھی جس کو اپنے اور غیروں سب کے مابین  پذیرائی حاصل تھی۔ ان کا اخلاص، دین کے لئے ان کی تڑپ اور ان کی سیاسی پالیسیاں سب کچھ جماعت کو بہت اوپر لے جاسکتی تھیں لیکن نجانے کیوں ان کی امارت کو جاری نہ رہنے دیا گیا۔ اس سے سید منور حسن صاحب کو نقصان ہوا ہو یا نہ ہوا ہو لیکن جماعت کے خود کے لئے  یہ بہت بڑا نقصان ثابت ہوا۔  الغرض تحریر کافی لمبی ہوچلی ہے اور ایک پوسٹ میں ممکن نہیں کہ اپنے تمام خیالات کا اظہار کرسکوں سو بس یہ کہہ کر اپنی بات ختم کرونگا کہ میرے نزدیک جماعتِ اسلامی دین کے قیام کے لیے جدوجہد کرتی ایک مخلص جماعت ہے۔ اس کی قربانیاں ان گنت ہیں، صرف پاکستان میں ہی نہیں بلکہ ہندوستان و بنگلہ دیش میں بھی۔ اس کے لوگوں نے جس کو دین سمجھا، جس کو صحیح سمجھا اس کےلئے اپنی جانیں دینے سے گریز نہیں کیا۔ محض ذاتی فوائد کے لئے ان کے لوگوں میں کبھی اقتدار کی لالچ نہیں تھی۔ خود سید مودودی تاسیس کے موقع پر عرصۂ دراز تک جماعت کے امیر  بننے سے گریزاں تھے اور چاہتے تھے کہ یہ کام مولانا منظور نعمانی یا کوئی اور سنبھالے اور جب کوئی آگے نہ آیا تو بادل نخواستہ سید مودودی نے زمامِ کار اپنے ہاتھ میں لی۔ جب مشرقی پاکستان بنگلہ دیش کی صورت میں علیحدہ ہوا تو اس وقت بھی بنگلہ دیش کی جماعتِ اسلامی نے اپنے امور کے لئے سید مودودی کو ہی اپنا امیر رکھنا چاہا لیکن  تب بھی سید مودودی نے یہ کہہ کر منع کردیا کہ اب آپ الگ ملک ہیں اور آپ کے زمینی حقائق کا درست ادراک کرنا میرے لئے ممکن نہ ہوگا سو مناسب ہوگاکہ آپ کا امیر آپ میں سے ہی کوئی ہو جو اپنے لحاظ سے جماعت کو چلا سکے۔ خیر جماعت کا واحد مسئلہ سیاسی نظام میں آکر غلط پالیسیاں وضع کرنا اور اقتدار کے ضمن میں اپنے بعض اصولوں سے سمجھوتا کرنا ہے لیکن اس متعلق قطعیت سے ان کو غلط قرار دینا بھی درست نہیں کہ "قبر کا حال صرف مردہ جانتا ہے"۔ باہر بیٹھ کر تبصرے کردینا آسان ہے اور خود اس چیز کو جھیلنا مشکل ترین ہوتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158318128394903
توحید ایک اللہ کو ماننے کا نام ہے اور توحید کا جوہر ایک اللہ کی ماننے کا نام ہے۔ جب یہ دیکھنا ہو کہ کون کتنا توحید پر کاربند ہے تو یہ دیکھ لو کہ وہ احکامات الہی کس قدر شدت سے بجا لاتا ہے۔ عقیدہ وہی راسخ ہوتا ہے جس کی جھلک اعمال کی درستگی کی صورت میں نظر آتی ہے ورنہ بد اعمال کی صلوة اور منافق کی نماز میں فرق کرنا مشکل ہوجاتا پے۔ جہاں محبت ہوتی ہے وہاں شدت بھی ہوتی ہے اور جہاں خوف ہوتا ہے وہاں خشیت و خضوع در آتا ہے۔ علم والے اللہ سے ڈرتے ہیں جبکہ کتابیں صرف گدھوں پر لدی ہوتی ہیں۔ کس کو کتنے متن یاد تھے اور کون کتنا بڑا مفتی بن گیا، اس سے زیادہ وزن میزان میں اعمال صالحہ کا ہوگا۔ نہیں پیدا کیا اللہ نے جن و انس کو سوائے اپنی بندگی کے اور بندگی نام ہوتا ہے غلامی کا اور غلام کو اجازت نہیں ہوتی کہ وہ مالک کی منشاء کے خلاف کوئی کام کر گزرے۔  جو گھر کی چار دیواری میں اللہ کی ماننے کا عزم کر چلے گا اس کے لئے ممکن نہ ہوگا کہ وہ بازاروں میں غیروں کے ماننے پر چل سکے۔ توحید عقیدہ ضرور ہے لیکن اس عقیدے کی جزئیات میں نظام کو بھی دخل ہے۔ سو مان لو صرف ایک اللہ کو اس جزم کے ساتھ کہ ماننی بھی صرف اسی کی ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158318128394903
توحید ایک اللہ کو ماننے کا نام ہے اور توحید کا جوہر ایک اللہ کی ماننے کا نام ہے۔ جب یہ دیکھنا ہو کہ کون کتنا توحید پر کاربند ہے تو یہ دیکھ لو کہ وہ احکامات الہی کس قدر شدت سے بجا لاتا ہے۔ عقیدہ وہی راسخ ہوتا ہے جس کی جھلک اعمال کی درستگی کی صورت میں نظر آتی ہے ورنہ بد اعمال کی صلوة اور منافق کی نماز میں فرق کرنا مشکل ہوجاتا پے۔ جہاں محبت ہوتی ہے وہاں شدت بھی ہوتی ہے اور جہاں خوف ہوتا ہے وہاں خشیت و خضوع در آتا ہے۔ علم والے اللہ سے ڈرتے ہیں جبکہ کتابیں صرف گدھوں پر لدی ہوتی ہیں۔ کس کو کتنے متن یاد تھے اور کون کتنا بڑا مفتی بن گیا، اس سے زیادہ وزن میزان میں اعمال صالحہ کا ہوگا۔ نہیں پیدا کیا اللہ نے جن و انس کو سوائے اپنی بندگی کے اور بندگی نام ہوتا ہے غلامی کا اور غلام کو اجازت نہیں ہوتی کہ وہ مالک کی منشاء کے خلاف کوئی کام کر گزرے۔  جو گھر کی چار دیواری میں اللہ کی ماننے کا عزم کر چلے گا اس کے لئے ممکن نہ ہوگا کہ وہ بازاروں میں غیروں کے ماننے پر چل سکے۔ توحید عقیدہ ضرور ہے لیکن اس عقیدے کی جزئیات میں نظام کو بھی دخل ہے۔ سو مان لو صرف ایک اللہ کو اس جزم کے ساتھ کہ ماننی بھی صرف اسی کی ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158321042229903
توحید، جمہریت اور ووٹ ======= کل توحید سے متعلق ایک پوسٹ کی تو ابو اشعر بھائی نے اس پر چند سوالات کئے جن کو ہمارے ایک کرم فرما جناب ضیاء حسین الاسدی صاحب نے پوسٹ کی صورت میں یکجا کردیا۔ ذیل میں قارئین کے استفادے کے لئے وہ مبحث ہم ضیاء حسین الاسدی صاحب کے شکرئیے کے ساتھ نقل کررہے ہیں: ابو اشعر فہیم حفظہ اللہ: ------ اس توحید میں "موجودہ جمہوریت کی بھی گنجائش ہے ؟ اور موجودہ پاکستان میں ؤؤٹ کی شرعی حیثیت کیا ہے؟ امید ہے کہ تشفی بخش غیر سیاسی جواب سے نوازٰیں گے محمد فھد حارث: ------- اس کا پہلا جواب تو یہ ہے کہ میں ایک اسلام پسند آدمی ہوں جو ایک اسلامی ریاست کے قیام کا متمنی ہے اور مجھے نہیں لگتا ہے کہ پاکستان جیسے ملک میں اسلام کبھی جمہوریت کے راستے آسکتا ہے۔ پھر میں بذات خود بھی اس جمہوری نظام اور ووٹ کی شرعی حیثیت سے متعلق سخت تحفظات کا شکار ہوں۔ میں جانتا ہوں کہ علماء اس بابت مختلف الخیال ہیں اور موجودہ دور میں کئی اہل علم جمہوری نظام اور ووٹ کے شرعی جواز کے نہ صرف قائل ہیں بلکہ اس کو ایک دینی فریضہ تک جانتے ہیں۔ تاہم پورے احترام کے ساتھ اپنے ناقص علم کے تحت میں ان علماء سے اختلاف رکھتا ہوں۔ جو تھوڑا بہت میں اسلام کے مزاج کو سمجھ پایا ہوں تو میں نے یہی پایا ہے کہ اسلام میں سیاسی جماعتوں کی تشکیل کا کوئی جواز موجود نہیں۔ موجودہ دور کے ماہرین سیاسیات کی مختلف تعریفوں کو یکجا کیا جائے تو کسی بھی سیاسی جماعت میں تین عناصر کا پایا جانا لازم ہے یعنی سیاسی عقیدہ، رضاکارانہ تنظیم اور اقتدار کا حصول ۔ اب مسئلہ یہ ہے کہ اسلام اپنا سیاسی عقیدہ خود پیش کرتا ہے لہٰذا اس میں کسی دوسری قسم کے سیاسی عقائد کی قطعی کوئی گنجائش نہیں۔ پھر اسلام میں حصولِ اقتدار کی طلب یا خواہش کرنا بھی نصوص صریحہ کے مطابق ممنوع ہے سو اب جب اصل مقصد ہی مشروع نہ ہو تو اس کی تشکیل کیسے جائز ہوسکتی ہے۔ پھر موجودہ سیاسی نظام مختلف سیاسی جماعتوں کے وجود کو نہ صرف برداشت کرتا ہے بلکہ اس کی حوصلہ افزائی تک کرتا ہے جبکہ اسلام مسلمانوں کے درمیان اس طور کی بنیادوں پر کسی بھی قسم کی تقسیم کو سخت ناپسند کرتا ہے جیسا کہ اللہ سورۃ آل عمران آیت نمبر ۱۰۴ کے تحت واعتصموا بحبل اللہ جمیعاً ولا تفرقوا سے واضح ہوتا ہے۔ پھر اسلام میں حزب اختلاف کی کوئی گنجائش نہیں پائی جاتی بلکہ بعض صورتوں میں تو ان پر تادیبی کاروائیاں تک عائد کرنے کی صراحت ملتی ہے جبکہ موجودہ سیاسی نظام میں حزب اختلاف کی سیاست جو گُل کھلاتی ہے وہ سب پر اظہر من الشمس ہے جسکا اصلی مقصد تو یہ بتایا جاتا ہے کہ اس کا کام حزبِ اقتدار کو راہ راست پر قائم رکھنا ہوتا ہے جبکہ حقیقت میں اس کا نقصان اس کے فائدے سے کہیں زیادہ ہوتا ہے جہاں حزب ِ اختلاف محض عصبیت کی بناء پر حزبِ اقتدار کے جائز کاموں پر بھی تنقید کرتی نظر آتی ہے۔ پھر ووٹ سے متعلق بھی کئی اشکالات پیدا ہوتے ہیں، مثال کے طور پر جو لوگ ووٹ کو مشورہ قرار دیکر دینی فریضہ سمجھتے ہیں وہ اس طرف خیال نہیں کرتے کہ کیا ووٹ یا مشورہ مملکت اسلامیہ میں سے ہر ایک سے لینا ضروری ہے یا پھر صرف ارباب حّل و عقدہی اس کے مکّلف ہیں۔ خلافتِ راشدہ کی تاریخ سے تو یہی بات پتہ چلتی ہے کہ خود خلیفۂ راشد سیدنا علی ؓ بن ابی طالب عوام کو اس کا مکلف مانتے ہی نہیں تھے اسی وجہ سے سیدنا عثمانؓ کی شہادت کے بعد جب کچھ لوگوں نے سیدنا علیؓ کو خلیفہ بنانا چاہا تو آپؓ نے صاف تصریح کردی کہ تمہیں ایسا کرنے کا اختیار نہیں ہے، یہ تو ارباب حّل و عقد اور اہل بدر کے کرنے کا کام ہے جس کو وہ چاہیں گے وہی خلیفہ ہوگا ۔اب اس سے تو صاف ظاہر ہوتا ہے کہ مشورہ یا ووٹ عوام الناس کا حق قطعی نہیں ہے۔ اور پھر اگر ووٹ کو مشورہ مان بھی لیا جائے تو مشورہ کی بابت نبی ﷺ کا فرمان موجود ہے کہ یہ امانت ہوتا ہے جیسا کہ حدیث رسولﷺ سے واضح ہوتا ہے کہ المستشار مؤتمن یعنی جس سے مشورہ طلب کیا گیا وہ اس کا امین بنایا گیا اور امانت کے بارے میں قرآن میں صاف تصریح موجود ہے کہ ان اللہ یامرکم ان تؤد الامانات الی اھلھا یعنی اللہ تمہیں حکم دیتا ہے کہ امانتیں ان کے اہل افراد کے سپرد کردو۔ گویا خود ازروئے قرآن ووٹ یا مشورہ دینا ہر کس و ناکس کا کام نہیں بلکہ صرف ان لوگوں کا کام ہے جو واقعی اس کے اہل ہیں اور اس بابت مناسب سوجھ بوجھ رکھتے ہیں۔ جبکہ پاکستانی سوسائٹی میں ہر ایرا غیر نتھو خیرا ووٹ ڈال رہا ہوتا ہے، جس میں سے کچھ برادری کی بنیاد پر ووٹ ڈالتے ہیں تو کچھ بریانی کی پلیٹ کے عوض، کچھ عقیدت کے مارے ووٹ ڈالتے ہیں تو بیشتر سیاسی و جماعتی عصبیت کے تحت۔ الغرض اس امانت کے استعمال میں اس قدر خیانت کی جاتی ہے کہ اس کا حلیہ و مقصد ہی بدل کر رہ جاتا ہے۔ سو مجھ ناچیز کی رائے میں تو سّدِ ذریعہ کے طور پر کم از کم اس وقت تک اس سلسلہ کو بند کردینا چاہیئے جب تک کہ پاکستان کی عوام دینی و پولیٹیکلی ایجوکیٹڈ نہیں ہوجاتی جہاں وہ عقیدت و برادری اور بریانی کی پلیٹ و عصبیت کے بجائے صرف اور صرف اہلیت کی بنیاد پر اس امانت کا درست استعمال کرسکے۔ ابو اشعر فہیم حفظہ اللہ: ---------- شکریہ مفصل جواب کا لگے ہاتھوں ایک سوال یہ بھی ہے کہ موجودہ سعودی حکومت و دیگر خلیجی مملکتوں کی شرعی حیثیت کیا ہے؟ امید ہے مفصل جواب سے نوازیں گے محمد فھد حارث: ------ دیکھئے ابو اشعر بھائی! شریعت کو اس سے قطعی بحث نہیں کہ نظام سیاسی کی ہئیت ترکیبی کیا ہوگی، سر حکومت کیسے برسر اقتدار آئیگا اور مختلف النوع معاشروں کو اسلامی براددری کے ایک رشتے میں کیسے منسلک کیا جائیگا۔ اللہ نے مسلمانوں سے جس خلافت کا وعدہ کیا تھا، اس میں یہ نہیں بتایا کہ اسکا دستور اساسی کیا ہوگا، وہاں الفاظ ہیں ’’کما استخلف الذین من قبلھم ‘‘ (جیسے ان سے پہلے لوگوں کو حکومت دی تھی)۔ دنیا میں حکومت کی جتنی اور جیسے بھی صورتیں رائج چلی آرہی ہونگی ویسی ہی مسلمانوں کی حکومت بھی ہوگی، فرق صرف اتنا ہوگا کہ اس حکومت کا مقصد دین برپا کرنا ہوگا اور اس کے قوانین ایسے لچکدار ہونگے کہ دنیا کی ہر قوم انکے تحت زندگی بسر کر سکے۔ نبی صلی اللہ علیہ وسلم کے زمانے میں عرب کی زندگی قبائلی تھی اور ہر قبیلہ اپنے اصول و رواج کے مطابق اپنا سردار مقرر کرتا تھا۔ آپ صلی اللہ علیہ وسلم نے یہ سلسلہ ایسے ہی قائم رہنے دیا۔ ایسا کبھی نہیں ہوا کہ آپ صلی اللہ علیہ وسلم نے جو والی مقرر کر کے بھیجا ہو یا جو نمائندہ تبلیغ و اشاعت اور اجراء قوانین کی طرف سے گیا ہو اس نے قبائل کا اندرونی نظام مختل کرنے کی کوشش کی ہو۔ مکے کے قرب و جوار میں شخصی حکومتیں قائم تھیں، انہیں جب آپ ﷺنے دین کی دعوت دی تو صراحت کردی کہ اگر وہ اسلام لے آئیں تو انکی حثییت عرفی برقرار رہے گی اور جس سیاسی نظام کے وہ لوگ عادی ہیں اسے توڑا نہیں جائیگا۔ چنایچہ ہر قل کو جو نامہ مبارک بھیجا اس میں صراحت تھی کہ ’’اسلام لے آؤ محفوظ رہو گے‘‘ (صحیح بخاری)یہاں محفوظ رہوگے کے صرف ایک ہی معنی ہوسکتے ہیں کہ دنیا و آخرت میں زوال و عذاب سے محفوظ رہوگے، ہرقل اگر مسلمان ہوجاتا تو کیا اسکو اسلام لانے کی یہ سزا ملتی کہ اپنا تخت چھوڑ کر وہ کسی فرضی ’’شوروی و جمہوری حکومت‘‘ کا پابند ہوجاتا؟ یقیناً اسکی حکومت برقرار رہتی جیسی کہ نجاشی کی حکومت برقرار رہی۔ نجاشی سے نبی صلی اللہ علیہ وسلم نے مطالبہ نہیں کیا کہ فی الحال حکومت چھوڑ دو، پھر استصواب رائے کے بعد اگر تم صدر منتخب ہوگئے تو رہو گے ورنہ نہیں۔ اسی طرح باذان ؓ جو کسریٰ کی طرف سے یمن کے حاکم تھے انہیں بھی نبی صلی اللہ علیہ وسلم نے یہی پیغام بھیجا تھا کہ اگر وہ اسلام لے آئیں تو یمن کی حکومت پر بدستور فائز رہیں گے، چنانچہ ایسا ہی ہوا۔ آج اگر امریکہ یا برطانیہ میں اسلام آجاتا ہے تو وہاں کا سیاسی نظام جمہوریت ہی ہوگا کیونکہ وہاں کا پہلے سے موجود سیاسی انفراسٹرکچر جمہوری ہے بس زیادہ سے زیادہ یہ ہوگا اس جمہوری نظام میں جو باتیں غیر اسلامی ہونگی انکو نکال دیا جائیگا اور اصل سیاسی نظام اپنی جگہ رہیگا۔ اسی طرح سے اگر آج پاکستان کے قبائلی علاقوں میں صحیح اسلامی نظام آتا ہے تو وہاں بھی قبائلی نظام ہی سیاسی انفرا اسٹرکچر کے طور پر رہیگا البتہ اس کی اسلامی قواعد کی روشنی میں تطہیر کر دی جائیگی۔ ہم جب خاص تاریخ خلافت پر غور کرتے ہیں تو ہمیں کسی طرح یہ معلوم نہیں ہوتا کہ نصب امام کا کوئی خاص طریقہ ہے۔سیدنا عمر ؓ نے سقیفہ بن ساعدہ میں اچانک اٹھ کر سیدنا ابو بکر ؓ کے ہاتھ پر بیعت کرلی اور انکو خلیفہ بنانے پر پہلے کوئی مشورہ نہیں کیا۔ سیدنا ابو بکر ؓ نے سیدنا عمر ؓ کو محض اپنے ذاتی اجتہاد سے خلیفہ مقرر کیا اور اس سلسلے میں کسی سے مشورہ نہیں لیا۔ سیدنا عمر ؓ نے اپنے بعد محض اپنی مرضی سے پوری امت مسلمہ میں سے صرف ۶ آدمیوں کا انتخاب بغیر کسی مشورہ کے کیا۔یہ چیز تو صاف بتاتی ہے کہ اسلام میں خلیفہ کے انتخاب کا کوئی واحد طریقہ مقرر ہی نہیں ہے۔ جمہوریت، آمریت، ملوکیت بذات خود کوئی بھی بری چیز نہیں ہے۔ یہ بری چیز اس وقت بنتی ہیں جب انکے چلانے والے انکے ذریعے اسلام کے اصولوں سے انحراف کرتے ہیں۔ جس حکومت میں قانون سازی کا حق سر حکومت یا قوم کے نمائندوں کو ہو ایسی حکومت خلافت نہیں مذموم ملوکیت کہلائے گی جیسے دنیا کی اور حکومتیں ہوتی ہیں، وہ حکومت شخصی ہو، آمرانہ ہو، جمہوری ہو یا اشتراکی ہو اسے مذمو م ملوکیت کہا جائیگا۔ اور اگر ایسی حکومت کتاب و سنت پر مبنی ہو اور وہاں قانون سازی کتاب و سنت کے تحت ہوتو وہ خلافت کہلائیگی اگرچہ اسکی شکل کچھ ہو اور کسی زمانے میں ہو۔ مذموم ملوکیت صرف وہ حکومت کہلائیگی جو کہ کتاب و سنت پر مبنی نہ ہو، ایسی حکومت کا سربراہ خلیفہ نہیں بادشاہ کہلائیگا۔ اس حساب سے مذموم ملوکیت کی ابتداء تو اوائل دور عباسی کے بعد ہی ہوئی۔ اور پھر نبی صلی اللہ علیہ وسلم نے تو خود خلافت کو قریش میں سے یکے بعد دیگرے ۱۲ خلفاء تک لازم کر دیا اسی لئے ابو بکر ؓ سے لیکر بنو امیہ کے آخری عہد تک کو تو خلافت ماننا ہی پڑیگا۔ اور تاریخی حقائق بھی نبی صلی اللہ علیہ وسلم کی ۱۲ خلفاء والی حدیث کی تائید کرتے نظر آتے ہیں۔ سو اوپر کے مبحث سے یہ نتیجہ نکلتا ہے کہ ہر زمانے کے حساب سے جو طرز حکومت عام اور قابل قبول ہوگا اسکو اسلامی اصولوں کی روشنی میں نافذ کر دیا جائیگا۔ اب چاہے وہ جمہوریت ہو یا پھر ملوکیت۔ اگر جمہوریت میں سربراہ مملکت نواز شریف و نریندر مودی جیسے کرپٹ حکمران ہوں اور ملوکیت میں عبدالملک بن مروان و عمر بن عبد العزیز جیسے لائق و متقی حکمران ہوں تو میری نظر میں ایسی ملوکیت جمہوریت سے کڑوڑہا درجہ بہتر اور لائق تحسین ہوگی، اور اسی مثال کو آپ الٹا بھی کر سکتے ہیں۔ مجھے کسی بھی نظام حکومت سے کوئی مسئلہ نہیں جب تک کہ وہ اسلامی اصولوں سے نہ ٹکرائیں۔ نبی ﷺ اور صحابہ ؓ کے دور میں چونکہ قبائلی نظام تھا اس لئے وہاں جمہوریت اس شکل میں رائج نہ تھی ، جس شکل میں آج مغربی ممالک میں رائج ہے، اس لئے تمام خلفاء کا تقرر اس طرز پر قطعاً جمہوری نہ تھا جس طرز پر آج جمہوری تقرر ہوتے ہیں، سیدنا ابو بکر ؓ سے لیکر سیدنا معاویہ ؓ تک کا تقرر کل مسلمانوں کے مشورے یا ووٹنگ سے نہ ہوا تھا بلکہ ارباب حل و عقد کےمشورے سے ہوا تھا جو کہ آج کی جمہوریت کےقطعی منافی ہے۔امرھم شوریٰ بینھم کا حکم استحبابی پہلو میں تو اختیار کیا جاسکتا ہے لیکن اسکو وجوبی ماننے کی کوئی دلیل قرآن و سنت میں منقول نہیں، یہی وجہ ہے کہ نبی ﷺ نے اپنے دور میں جہاں قبائلی نظام کامیابی سے چل رہا تھا وہاں قبائلی نظام چلنے دیا اور جہاں بادشاہت تھی وہاں بادشاہت کو برقرار رکھا۔ جمہوریت موجودہ شکل میں ان ملکوں کے لئے قابل قبول ہو سکتی ہے جہاں کے لوگ پولیٹیکلی و دینی ایجوکیٹڈ ہوں، پولیٹیکلی اور دینی ایجوکیٹڈ کی قید لگانے کی دو وجوہات ہیں، پولیٹکلی ایجوکیٹڈ ہونے کی بات اس لئے کی کہ اگر لوگ پولیٹکلی ایجوکیٹڈ نہ ہوتو جمہوریت کے نام پر بغاوتیں وہی گل کھلائیں گی جو عرب اسپرنگ کے بعد عرب ملکوں میں فساد اور انارکی کی صورت میں نظر آرہا ہے، اور دینی ایجوکیٹڈ کی قید اس لئے لگائی کہ اگر لوگ دینی ایجوکیٹڈ نہیں ہونگے تو بعض مغربی ممالک کی طرح ہم جنس پرستی اور جسم فروشی بھی مسلمان ملکوں میں جمہوریت کی بنیاد پر حلال کر لی جائیگی۔ کس ملک میں کیا نظام حکومت ہوگا اسکا فیصلہ وہاں کے حالات کے تحت ہوگا، جیسا کہ متحدہ عرب امارات میں ایک خاص خاندان حکومت کر رہا ہے اور اس ملک کے سارے شہری اس خاندان کی سربراہی میں خوش ہیں تو کوئی وجہ نظر نہیں آتی کہ یہاں خواہ مخواہ میں جمہوریت لانے کے لئے جدوجہد کی جائے اور ملک میں سیاسی انارکی پھیلائی جائے۔ اصل مقصود کو ئی مخصوص نظام حکومت نہیں ہے بلکہ عوام کی فلاح و بہبود ہے اور اگر ملک اسلامی ہے تو وہاں عوام کی فلاح و بہبود کے ساتھ دین برپا کرنا بھی ہے ( یہ بحث بعد میں ہوگی کہ دین برپا کرنے سے کیا مراد ہے)۔ اب یہ مقاصد چاہیں جمہوریت سے حاصل ہوں یا پھر ملوکیت سے یا پھر آمریت سے۔ پھر وہی بات کرونگا کہ متحدہ عرب امارات کی بادشاہت لاکھ درجہ بہتر ہے پاکستانی جمہوریت سے۔ سو نہ ہی میں جمہوریت کا مخالف ہوں اور نہ ہی ملوکیت کا۔ ہر نظام حکومت مباح ہے، صرف اسکا استعمال اسکو جائز و نا جائز بناتا ہے کیونکہ نظام حکومت کا تعلق چونکہ معاملات و معاشرت و عادات سے متعلق ہے اور غامدی حضرات چونکہ فقہ کے کافی شائق نظر آتے ہیں سو آپکو فقہ کا یہ عام اصول معلوم ہی ہوگا کہ چونکہ معاملات و معاشرت و عادات میں اصل حلت کی ہوتی ہے یعنی ہر چیز ان سے متعلق حلال ہے جب تک کہ انکا حرام ہونا ثابت نہ ہوجائے۔ Abu Ashar Faheem

##############################
https://web.facebook.com/mohammad.f.haris/posts/10158327863174903
اسرائیل کے بعد دوسری نظریاتی ریاست پاکستان ہو نا ہو لیکن ہندوستان کو مودی و امیت شاہ ضرور نظریاتی ریاست بنانے پر تلے ہوئے ہیں جہاں ہندوستان صرف ہندوؤں کے لئے قرار دیا جارہا ہے۔ ایسے میں ہم پاکستانی ہر حال میں اپنے ہندوستانی مسلمان بھائیوں کے ساتھ کھڑے ہیںاسرائیل کے بعد دوسری نظریاتی ریاست پاکستان ہو نا ہو لیکن ہندوستان کو مودی و امیت شاہ ضرور نظریاتی ریاست بنانے پر تلے ہوئے ہیں جہاں ہندوستان صرف ہندوؤں کے لئے قرار دیا جارہا ہے۔ ایسے میں ہم پاکستانی ہر حال میں اپنے ہندوستانی مسلمان بھائیوں کے ساتھ کھڑے ہیں

##############################
https://web.facebook.com/mohammad.f.haris/posts/10158327422644903
انسانی فطرت کی اصلاح کے لئے جس قدر انفرادی تزکیہ ضروری ہوتا ہے، اسی قدر اجتماعی تزکیہ بھی۔ یہ بہت مشکل ہے کہ ایک شخص انفرادی طور پر خود کو معصیتوں اور گناہوں سے بچا کررکھے جبکہ معاشرے میں اس کے ارد گرد برائیوں کا دور دورہ ہو۔نبی ﷺ نے فرمایا کہ اللہ نے ہر انسان کے ساتھ شیطان لگا رکھا ہے۔ یہ شیطان ہر وقت اپنے ساتھی انسان کے دل میں وسوسے ڈالنے میں مشغول رہتا ہے۔جو مومن صلوٰۃ اور دوسری عبادات کے ذریعے اللہ کے قرب اور خشیت کے متقاضی رہتے ہیں، ان پر یہ شیطان کم ہی اثر انداز ہوپاتا ہے۔ لیکن مسئلہ وہاں پیدا ہوتا ہے جہاں  اس سے بڑا شیطان انسان کو بہکانے کی کوشش کرتا ہے۔ اور وہ ہے معاشرے کی بے راہ روی کا شیطان۔ ایک نوجوان بہت متقی ہے، اس نے اپنے نفس کو قابو میں کئے رکھا ہے ، اس کی تنہائیاں ہر قسم کی لغویات سے پاک ہیں۔ اس نے ایسے تمام راستوں کو مسدود کررکھا ہے جس سے اس کی زندگی میں بے راو روی یا نفسانیت کا دخل ہوسکتا ہے۔ لیکن جب یہی نوجوان اپنے نفس کی حفاظت کرتے ہوئے ایک ذلیل و نفسانی معاشرے میں  باہر نکلتا ہے جہاں ہر طرف بے حیائی پھیلی ہوئی ہے، جہاں فحاشی و عریانی کا دور دورہ ہے تو وہی شیطان جس کو اس نوجوان نے اپنے تقویٰ اور خشیت الہٰی سے قابو کر رکھا تھا،  اس بے حیا معاشرے کے شیطان کی مدد سے ایک عفریت کی صورت اختیار کرلیتا ہے اور اب اس نوجوان کو اس عفریت کو قابو کرنا مشکل محسوس ہونے لگتا ہے۔ کتنے ایسے نوجوان دیکھے جاسکتے ہیں جو جب تک صالح معاشروں میں رہے، اپنی عفت، اپنے نفس کو قابو میں رکھ سکے لیکن جیسے  ہی کسی کھلے ڈلے بیہودہ معاشرے میں ان کا  رہنا سہنا منتقل ہوا کچھ دنوں کی  اندرونی مزاحمت کے بعد معاشرے کا بیہودہ عفریت ان پر قابو پانے لگا۔ گویا حسین جلوہ ریز ہوں ادائیں فتنہ خیز ہوں ہوائیں عطر بیز ہوں تو شوق کیوں نہ تیز ہوں نگار ہائے فتنہ گر کوئی اِدھر کوئی اُدھر ابھارتے ہوں عیش پر تو کیا کرے کوئی بشر سو یاد رکھئے کہ صرف اپنی انفرادی اصلاح کرلینے سے آپ کو تزکیے کے دائمی نتائج کبھی حاصل نہیں ہوسکتے۔ انفرادی اصلاح صرف وقتی ہوگی جو کہ ایک خاص اور پاکیزہ ماحول میں ہی چل  سکتی ہے۔ لیکن جہاں ماحول بدلا وہاں آپ نے اپنے ارد گرد جو زہد و خشیت کی چادر تانی ہوئی ہے، اس میں سوراخ ہونا شروع ہوجانے ہیں۔ سو بہتر یہی ہے کہ انفرادی تزکیہ نفس و اصلاح کے ساتھ ساتھ معاشرے کے تزکیے اور اصلاح پر بھی زور دیا جائے کیونکہ اصلاح و تزکیے کے ابدی نتائج فرد و معاشرے  دونوں کے سدھار سے ہی حاصل ہوسکتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158331105869903
مزارات اور ان سے متعلقہ مباحث ======== پچھلے دنوں فیس بک پر مزارات کے چندوں کی پیٹی میں سے مال اٹھانے سے متعلق بعض اہل علم کے مابین کافی گرما گرم بحث چلتی رہی۔ ہر سہ فریق نے اپنا نکتۂ نظر سلیقے سے سامنے رکھ دیا جس   سے صائب الفطرت لوگ کسی بھی نتیجے  تک  آرام سے پہنچ سکتے ہیں۔ تاہم اس سارے معاملے میں ایک  نکتہ جو کہ تفصیل سے بیان ہونا چاہیئے تھا، بیان ہونے سے رہ گیا۔ اسی متعلق کل ایک دوست نے  ان بکس میں میسج کرکے استفسار کیا  کہ جن مزارات کے مالِ مسرقہ و لقظہ کی بحث چھڑی ہوئی ہے ، آیا خود ان مزارات کے وجود  کا کوئی شرعی جواز بھی  موجود ہے یا نہیں۔ دیکھئے جہاں تک مزارات کے وجود کے شرعی جواز کی بات ہے تو ان کے وجود کا جواز تو درکنار ان کا وجود ہی اسلام میں سرے سے حرام ہے۔ اسلام  کی بنیادی تعلیمات میں یہ بات شامل ہے کہ  قبروں پر کسی قسم کی عمارت بنانا جائز نہیں ہے۔ یہاں تک کہ قبروں کو اونچا  کرنے تک سے منع کیا گیا ہے۔  چہ جائیکہ ان پر  لاکھوں کڑوڑوں روپے خرچ کرکے عالیشان عمارتیں بنائی جائیں اور پھر ان ممنوعہ عمارتوں کی تزئین و آرائش اور انتظام کے لئے چندے کی پیٹیاں قائم کی جائیں اور ان میں پڑے مال پر مباحثے کئے جائیں۔  صحیح مسلم میں  سیدنا جابرؓ سے مروی ہے کہ نبیﷺ نے قبر کو پختہ بنانے سے منع فرمایا اور اس سے بھی منع فرمایا کہ قبر کے اوپر کوئی عمارت بنائی جائے یا قبر پر بیٹھا جائے۔ اسی طرح صحیح مسلم کتاب الجنائز میں  ثمامہ بن شفی روایت کرتے ہیں کہ ہم لوگ سیدنا فضالہ بن عبیدؓ کے ساتھ ارضِ روم کے جزیرے رودس میں تھے کہ ہمارے ایک ساتھی کا انتقال ہوگیا۔ سیدنا فضالہؓ نے ہم کو حکم دیا کہ ہم ان کی قبر کو برابر کردیں (فسوی)  پھر فرمایا کہ میں نے نبی ﷺ کو ایسا ہی حکم دیتے ہوئے سنا ہے۔ اسی طرح کا ایک حکم صحیح مسلم کتاب الجنائز میں سیدنا علیؓ سے بھی مروی ہے کہ  ابو الہیاج اسدی روایت کرتے ہیں کہ سیدنا علیؓ نے مجھے حکم دیا کہ اے ابو الہیاج! کیا  میں تم کو اس کام کے لئے نہ بھیجوں جس کام کے لئے مجھے رسول اللہﷺ نے بھیجا تھا؟ اور وہ کام یہ ہے کہ جاؤ اور جو تصویر تم کو نظر آئے اس کو مٹادو اور جو قبر اونچی ملے اسے برابر کردو۔ اب بتائیے کہ احادیث کے ان واضح احکامات کے بعد ان مزارات کے وجود کی کوئی شرعی حیثیت بھی رہ جاتی ہے کہ ان کے مالِ مسروقہ و لقطہ کی بحثوں میں الجھا جائے۔  پھر ذرا ان وجوہات پر بھی غور کرلیجئے جو کہ ان تحریم  و ممانعت والی روایات کی  وجہ بنیں جن پر غور  و تدبر کے بعد پتہ چلتا ہے کہ  مزارات پر بعینہٖ وہی کام ہورہے ہوتے ہیں جن کے روکنے کے واسطے نبیﷺ نے قبروں پر عمارات کی تعمیر یا ان کو اونچا کرنے سے منع فرمایا تھا۔ مزارات پر عموماً تین طرح کے لوگ جاتے ہیں اور وہاں تین طرح کے کام ہی انجام دئیے جاتے ہیں۔  پہلے وہ لوگ جو وہاں محض فاتحہ خوانی اور ان حضرات کے وسیلے سے دعا مانگنے جاتے ہیں۔ اب یہ دونوں کام کیا ازروئے شریعت ثابت ہیں یا نہیں ،یہ ایک الگ بحث ہے تاہم مختصراً یہی عرض ہے کہ ان کاموں کا جواز دورِ خیر القرون سے ثابت نہیں کیا جاسکتا اور  یہ ایک طرح کی بدعات ہی ہیں۔ دوسرے لوگ وہ ہیں جو مزارات پر اس غرض سے جاتے ہیں کہ  وہاں صاحبِ قبر کو پکار کر ان کو اللہ کے حضور اپنی سفارش  کا کہہ سکیں۔ یہ ایک ایسی کریہہ رسم ہے جو کہ ازروئے قرآن صریح شرک ہے۔ اول خود قرآن  واضح تصریح کردیتا ہے کہ قبروں میں مدفون یہ لوگ نہیں سن سکتے سو ان کو پکارنا  چہ معنی دارد۔ دوم ان حضرات کے اس فعل کو خود قرآن شرک بتاتا ہے  جیسا کہ سورۃ یونس آیت ۱۸ میں اللہ فرماتا ہے   وَيَعۡبُدُونَ مِن دُونِ ٱللَّهِ مَا لَا يَضُرُّهُمۡ وَلَا يَنفَعُهُمۡ وَيَقُولُونَ هَـٰٓؤُلَآءِ شُفَعَـٰٓؤُنَا عِندَ ٱللَّهِ‌ۚ قُلۡ أَتُنَبِّـُٔونَ ٱللَّهَ بِمَا لَا يَعۡلَمُ فِى ٱلسَّمَـٰوَٲتِ وَلَا فِى ٱلۡأَرۡضِ‌ۚ سُبۡحَـٰنَهُ ۥ وَتَعَـٰلَىٰ عَمَّا يُشۡرِكُونَ  یعنی اور الله کے سوا ان لوگوں  کی پرستش کرتے ہیں جونہ انہیں نقصان پہنچا سکے اورنہ انہیں نفع دے سکے اور کہتے ہیں الله کے ہاں یہ ہمارے سفارشی ہیں کہہ دو کیا تم الله کو بتلاتے ہو جو اسے آسمانوں اور زمین میں معلوم نہیں وہ پاک ہے اوران لوگو ں کے شرک سے بلند ہے۔ اسی بات کی مزید تشریح سورۃ الزمر آیت ۳ میں یوں بیان کی گئی ہے:  أَلَا لِلَّهِ ٱلدِّينُ ٱلۡخَالِصُ‌ۚ وَٱلَّذِينَ ٱتَّخَذُواْ مِن دُونِهِۦۤ أَوۡلِيَآءَ مَا نَعۡبُدُهُمۡ إِلَّا لِيُقَرِّبُونَآ إِلَى ٱللَّهِ زُلۡفَىٰٓ  یعنی خبردار! خالص فرمانبرداری الله ہی کے لیے ہے اور رہے وہ لوگ جنہوں نے  اس کے سوا دوسرے سرپرست بنارکھے ہیں (وہ اپنے اس فعل کی توجیہہ یہ کرتے ہیں کہ) ہم تو ان کی عبادت صرف اس لئے کرتے ہیں کہ وہ اللہ تک ہماری رسائی کروادیں۔ سو مزارات پر جانے والا یہ دوسرا گروہ بھی جن مقاصد کے لئے وہاں جاتا ہے وہ اسلام کی نظروں میں سخت ناپسندیدہ اور بعض حالات میں شرک تک بن جاتا ہے۔ رہی بات تیسرے گروہ کی تو وہ غالیین کا ہے جو کہ ان مزارات پر  صاحبِ قبر کے لئے مراسم عبودیت بجالانے جاتے ہیں۔ ان سے مدد مانگتے ہیں، اپنی حاجات ان کے سامنے رکھتے ہیں اور ان سے مشکل کشائی چاہتے ہیں۔ اولادیں مانگتے ہیں، بگڑی بنانے کی درخواستیں کرتے ہیں۔ جب کہ جس صاحب ِ قبر کو یہ حضرات پکاررہے ہوتے ہیں وہ ان کی حاجت روائی و  مشکل کشائی تو کجا ان کی پکاریں تک سننے  کے قابل نہیں ہوتے۔ سورۃ النحل  آیت نمبر ۲۰ تا ۲۱ میں اللہ نے ایسے ہی لوگوں کا نقشہ کھینچا ہے: وَٱلَّذِينَ يَدۡعُونَ مِن دُونِ ٱللَّهِ لَا يَخۡلُقُونَ شَيۡـًٔ۬ا وَهُمۡ يُخۡلَقُونَ أَمۡوَٲتٌ غَيۡرُ أَحۡيَآءٍ۬‌ۖ وَمَا يَشۡعُرُونَ أَيَّانَ يُبۡعَثُونَ  یعنی اللہ کے علاوہ وہ دوسری ہستیاں جن کو یہ لوگ پکارتے ہیں وہ کسی چیز کے بھی خالق نہیں بلکہ خود مخلوق ہیں۔ مردہ ہیں نہ کہ زندہ اور ان کو تو یہ تک نہیں معلوم کہ وہ کب (دوبارہ زندہ کرکے) اٹھائے جائیں گے۔ یہاں یبعثون کے الفاظ اس بات پر صریح دلالت کرتے ہیں کہ  ان آیات میں قبروں میں مدفون لوگوں کی ہی بات ہورہی  ہے نا کہ شیطان ، فرشتوں یا بتوں کی۔ کیونکہ بتوں کو دوبارہ اٹھایا جانا چہ معنی دارد جبکہ فرشتے و شیطان تو زندہ ہے ہیں سو یبعثون کے الفاظ ان پر بھی فٹ نہیں بیٹھتے سو لامحالہ یہاں جن بناوٹی معبودوں کی تردید مقصود ہے وہ قبروں میں مدفون لوگ ہی ہیں۔ اسی بات کی طرف  صحیح بخاری میں ابن عباسؓ کی موقوف روایت اشارہ کرتی ہے کہ  ابن عباسؓ نے اللہ کے قول  وَقَالُواْ لَا تَذَرُنَّ ءَالِهَتَكُمۡ وَلَا تَذَرُنَّ وَدًّ۬ا وَلَا سُوَاعً۬ا وَلَا يَغُوثَ وَيَعُوقَ وَنَسۡرً۬ا  یعنی "اور (قومِ نوح کے سرداروں نے ) کہا کہ اپنے معبودوں کو ہرگز نہ چھوڑنا اور دیکھو ود، سواع، یغوث، یعوق اور نسر سے ہرگز الگ نہ ہونا" کے بارے میں روایت کیا کہ یہ سب قومِ نوح کے اولیاء اللہ تھے۔ جب وہ مرگئے تو لوگ ان کی قبروں سے وابستہ ہوگئے، پھر ان کی تمثیلیں بنالیں اور ان کی عبادت کرنے لگے۔ پھر یہی بت عرب قبائل میں پھیل گئے۔  مذکورہ بالا آیت اور روایت کی مزید تائید سورۃ الاعراف  آیت نمبر ۱۹۴ سے ہوجاتی ہے : إِنَّ ٱلَّذِينَ تَدۡعُونَ مِن دُونِ ٱللَّهِ عِبَادٌ أَمۡثَالُڪُمۡ‌ۖ فَٱدۡعُوهُمۡ فَلۡيَسۡتَجِيبُواْ لَڪُمۡ إِن كُنتُمۡ صَـٰدِقِينَ یعنی تم لوگ اللہ کو چھوڑ کر جنہیں پکارتے ہو وہ تو محض اللہ کے بندے ہیں جیسے تم  اسکے بندے ہو۔ ان سے دعائیں مانگ دیکھو، یہ تمہاری دعاؤں کا جواب دیں اگر ان کے بارے میں تمہارے خیالات درست ہیں تو۔ گویا اوپر کی آیات و احادیث  فیصلہ کردیتی ہیں کہ مزارات میں موجود  قبروں میں مدفون لوگ حاجت روائی و مشکل کشائی کرنا تو کجا مزار پر حاضر ہونے والوں کی پکار تک نہیں سن سکتے۔ اور ان کے پکار سننے یا سفارش کرنے کا عقیدہ قومِ نوح کی مشرک قوم سے مستعار لیا ہوا ہے جو کہ عنداللہ سراسر شرک ہے۔ اسی لئے آپﷺ نے سد ذریعہ کے طور پر قبروں کے اوپر عمارت بنانے،  ان پر بیٹھنے یا ان کو اونچا کرنے سے سختی سے منع فرمادیا تھا۔ یہی وجہ ہوئی کہ دورِ خیر القرون میں ہمیں کسی صحابی کی قبر پر کوئی  عمارت نہیں نظر آتی، یہاں تک کہ نبی ﷺ کی قبر پر بھی کسی گنبد کا وجود نہ تھا۔ بقول سیدہ عائشہؓ نبی ﷺ کی قبر  حجرے میں بنانے کی ایک وجہ یہ "بھی" تھی کہ لوگ اسکو  زیارت گاہ نہ بنالیں۔سو جب مزارات کا وجود ہی اسلام میں قابلِ قبول نہیں تو پھر ان کے چندے کی پیٹیوں پر بحث چہ معنی دارد۔ کل کو محمد بن عبدالوہاب جیسا کوئی مصلح  مسندِ اقتدار پر براجمان ہوجائے تو بری امام سرکار سے لیکر داتا دربار تک کسی کی خیر نہ ہوگی۔ اسی سبب  امام نووی شرح صحیح مسلم میں کتاب الام کے حوالے سے امام شافعی کا قول لائے ہیں کہ    علمائے مکہ مکرمہ قبروں پر بنی ہوئی عمارت کو گرادینے کا حکم دیتے تھے۔ تحریر: محمد فھد حارث

##############################
https://web.facebook.com/mohammad.f.haris/posts/10158337885194903
دکھ صرف اس بات کا تھوڑی ہے کہ مسلمان دنیا میں رسوا ہیں، دل تو اس بات پر کٹتا ہے کہ اس رسوائی کا ہمیں احساس ہی نہیں۔  ہم وہ نادان قوم ہیں جو اپنی پستی کو اپنا عروج سمجھے بیٹھے اس پر شاداں و فرحاں ہیں۔ نہ کوئی مقصد ہے اور نہ کوئی منزل۔ بس مست ہیں دنیا کی زندگی میں۔ بھیجے گئے تھے قوموں کی امامت کے لئے اور بنے بیٹھے ہیں اقوام کے غلام۔ عجیب ہماری نفسیات ہوچلی ہے۔ غیروں سے محبت و مرعوبیت اور اپنوں سے نفرت و بیزاری۔ دل باہم پھٹے پڑے ہیں اور دنیا کی محبت جاگزیں ہیں ان میں۔ آخرت پیش نظر کسی کے نہیں اور دنیا سے یوں محبت جیسے یہاں ہمیشہ رہنا ہے۔ نہ حمیت نہ غیرت بس نفرت اور نفرت۔ کہیں قومیت تو کہیں مسلک، بس بہانہ چاہیئے اختلاف کا۔ اندر سے ہم سب فتنہ پرور لوگ ہیں۔ اپنے مردہ بھائی کا گوشت نگلنے کو ہمہ وقت تیار رہتے ہیں اور کوّے کی کراہت پر بحثیں کروالو۔ ذاتی حیثیت میں بس دنیاوی آسائشیں حاصل کرنا مقصد ہے جبکہ بحیثیت قوم و ملت غیروں کی نقالی نصب العین قرار پاتا ہے۔ نفسا نفسی کا یہ عالم ہے کہ بھائی بھائی پر  اعتبار کرنے کو تیار نہیں ہے اور اجتماعی زندگی میں یہی کچھ قوموں کا حال ہے۔ ترکی، عربی اور پاکستانی تو دور کی بات یہاں تو عرب بھی مصری و اردنی و شامی میں تقسیم ہیں۔ بس تفرقہ کروالو ہم سے۔ اختلاف کرنا ہمارا پسندیدہ مشغلہ ہے جس کے زیر اثر دوسرے چھوڑ خود ہم اپنی لٹیا ڈبونے میں آپ لگے رہتے ہیں۔ ہم تو وہ بے غیرت قوم ہوچکے ہیں جو دوسروں کے ساتھ ملکر اپنے بھائیوں کو مارتے ہیں۔  جب غیر ہم میں سے کسی پر ظلم کرتے ہیں تو مظلوم بھائی کی حمایت میں آواز اٹھانے کے بجائے ظالم کی تائید کرتے ہیں۔ پوری امت مسلمہ میں ستاون اٹھاون ملکوں میں سے صرف کوئی دو ملک ایسے دکھادیجئے جو پورے اخلاص کے ساتھ ایک دوسرے کے ساتھ کھڑے ہوں۔  ڈھونڈنے سے بھی کوئی دو ملک ایسے نہ ملینگے۔ اتحاد کی کوئی ایک وجہ نہیں ہمارے  پاس، اور اختلاف و افتراق کے سو بہانے موجود ہیں۔ پڑے گی مار اور خوب پڑتی رہے گی کیونکہ ہم سب محض کلمہ گو ہیں، نہ انفرادی سطح پر مومن ہیں اور نہ اجتماعی سطح پر مسلمان۔ تحریر: محمد فھد حارث

##############################
https://web.facebook.com/mohammad.f.haris/posts/10158345549764903
لو جی! مودی نے شہریت بل کیا پاس کروایا، بعض لوگوں کی وال سے پھر سے پاکستان کے خلاف کوسنے باہر آنا شروع ہوگئے ہیں۔ ہندوستانی مسلمان بھائیوں کی ہر تکلیف پر پاکستان کے قیام، دو قومی نظرئیے اور جناح  کو مورد الزام ٹھہرانے والے پاکستانی نژاد مولانا آزاد کے محبین کا بس چلے تو محمد علی جناح کو آر ایس ایس کا ایجنٹ قرار دے دیں۔ ان احباب کو یہ معلوم ہونا چاہیئے کہ گڑے مردے اکھاڑنے سے حاصل کچھ نہیں ہوتا، محض تعفن ہی پھیلتا ہے۔ رہی بات ہندوستان میں مسلمانوں کی حالت زار کی تو اس متعلق دو قومی نظرئیے اور قیام پاکستان کو مورد الزام ٹھہرانے والے کیا گاندھی کے قتل کو بھی جناح کے کھاتے میں ڈالیں گے۔ معلوم نہیں ان حضرات کے ساتھ کیا مسئلہ درپیش ہے۔ سوء ظن رکھوں تو یہ سب کچھ نہیں محض جناح ورسس آزاد کہانی ہے جس میں بہت کچھ مسلکی تعصب کا بھی ہاتھ ہے تو سیاسی رجحانات بھی کسی قدر جاگزیں ہیں۔ خیر اب تو پاکستان بن گیا اور آپ یہاں رہ بھی رہے ہیں، اب چاہیں تو ہندوستان کی شہریت کے لئے اپلائی کردیجئے، نہیں تو جناح کی قبر پر یوں ہی لاتیں مارتے رہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158345549764903
لو جی! مودی نے شہریت بل کیا پاس کروایا، بعض لوگوں کی وال سے پھر سے پاکستان کے خلاف کوسنے باہر آنا شروع ہوگئے ہیں۔ ہندوستانی مسلمان بھائیوں کی ہر تکلیف پر پاکستان کے قیام، دو قومی نظرئیے اور جناح  کو مورد الزام ٹھہرانے والے پاکستانی نژاد مولانا آزاد کے محبین کا بس چلے تو محمد علی جناح کو آر ایس ایس کا ایجنٹ قرار دے دیں۔ ان احباب کو یہ معلوم ہونا چاہیئے کہ گڑے مردے اکھاڑنے سے حاصل کچھ نہیں ہوتا، محض تعفن ہی پھیلتا ہے۔ رہی بات ہندوستان میں مسلمانوں کی حالت زار کی تو اس متعلق دو قومی نظرئیے اور قیام پاکستان کو مورد الزام ٹھہرانے والے کیا گاندھی کے قتل کو بھی جناح کے کھاتے میں ڈالیں گے۔ معلوم نہیں ان حضرات کے ساتھ کیا مسئلہ درپیش ہے۔ سوء ظن رکھوں تو یہ سب کچھ نہیں محض جناح ورسس آزاد کہانی ہے جس میں بہت کچھ مسلکی تعصب کا بھی ہاتھ ہے تو سیاسی رجحانات بھی کسی قدر جاگزیں ہیں۔ خیر اب تو پاکستان بن گیا اور آپ یہاں رہ بھی رہے ہیں، اب چاہیں تو ہندوستان کی شہریت کے لئے اپلائی کردیجئے، نہیں تو جناح کی قبر پر یوں ہی لاتیں مارتے رہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158348475614903
کسی نے #جناح_شکریہ کے ہیش ٹیگ کے ساتھ پوسٹ لگائی تو بعض احباب ناراض ہوگئے کہ آپکا یہ ہیش ٹیگ لاکھوں لوگوں کی دل آزاری کا سبب بن رہا ہے۔ واہ کیا بات ہے اور آپ احباب خود جو ہر دم ہر وقت قیام پاکستان اور جناح کے نام کا تبرا پڑھتے رہتے ہیں تو کیا اس سے قیام پاکستان کے حمایتی اور جناح کے مداحوں کا خون سیروں بڑھ جاتا ہے، وہاں آپکو کڑوڑوں افراد کی دل آزاری کا خیال نہیں آتا، اس پر طرفہ یہ کہ آپ خود اس مملکت خداداد کے باسی بھی ہیں۔ جہاں ہندوستان میں کچھ ہوا نہیں وہاں آپکی پاکستان و جناح مخالف تحریروں کا سلسلہ شروع ہوجاتا ہے۔ گویا آزاد نہ ہوئے معاذ اللہ رسول اللہ ہوگئے کہ ہر حال میں ان کی سیاسی بصیرت و فہم کا دفاع کرنا مقصود ہے۔ افسوس کہ آزاد خود ساری زندگی جس شخصیت پرستی کا ابطال  کرتے رہے، آزاد کے متبعین میں وہ کوٹ کوٹ کر بھری ہوئی ہے۔ آزاد تو ماشاءاللہ سے اس قدر آزاد خیال و متحرک فکر کے داعی تھے کہ اس سلسلے میں ان سے نزول مسیح، صحیحین کی اصحیت اور جمع القرآن جیسے مسلمات کا انکار تک صادر ہوگیا لیکن اس شخص نے اپنی فہم میں جو درست سمجھا وہ من و عن بلا کسی لومہ لائم کے بیان کردیا چاہے اس کے ارتکاب میں ان سے غلطی ہی کیوں نہ ہوئی لیکن آزاد کے یہ غالی متبعین آزاد کی تعلیمات کے برخلاف خود آزاد کی شخصیت پرستی میں اس قدر ڈوبے ہوئے ہیں کہ آزاد کو معصوم عن الخطا باور کئے بیٹھے ہیں۔ ان کی شخصیت پرستی اس بدترین نہج تک پہنچی ہوئی ہے کہ دینی طبقات میں آزاد جن مسلمات کے انکاری رہے ہیں جیسے نزول مسیح و جمع القرآن یا جن فواسق کا ان سے با اقبال صدور ہوتا رہا ہے جیسے غناء وغیرہ اگر اس سے کمتر درجے کے تسامحات  کا انکار مخالف مسلک کے کسی  عالم سے صادر ہوجائیں تو یہ اس پر بدعتی، ضال اور گمراہ ہونے  کا فتوی لگاتے نہیں تھکتے لیکن آزاد کے واسطے ان کی عقیدت کا یہ عالم ہے کہ ان سب انحرافات کے باوجود آزاد ان کے "امام الہند" ہیں گویا تمہاری زلف میں پہنچی تو حسن کہلائی وہ تیرگی جو مرے نامہءسیاہ میں تھی تحریر: محمد فھد حارث

##############################
https://web.facebook.com/mohammad.f.haris/posts/10158352187319903
جناح کا پاکستان یا آزاد کا ہندوستان ====== پچھلے کچھ دنوں سے  فیس بک پر جناح کے پاکستان اور آزاد کے ہندوستان کے تناظر مین بحث و مباحثہ گرم ہے۔ اب ظاہر سی بات ہے کہ تاریخ زیرِ بحث آئے گی تو   مختلف الخیال لوگ اختلاف بھی کرینگے تاہم اختلاف کرتے ہوئے احتیاط و تمیز کا دامن ہاتھ سے  نہیں چھوڑنا چاہیئے اور نہ مبحث کو اس طور سے آگے بڑھانا چاہیئے جس  سے  جن شخصیات سے لوگ عقیدت رکھتے ہیں ان پر کیچڑ اچھلے۔ لیکن افسوس کہ لوگ عموماً اس بات کا خیال نہیں رکھ پاتے اور یہی سب کچھ اس مبحث میں بھی ہوا۔ آزاد و جناح کی بحث میں کسی نے جناح کو انگریزوں کا ایجنٹ قرار دیدیا تو کسی نے آزاد کو گاندھی کا اندھا مقلد۔ اس پر طرفہ یہ ہوا کہ جن صاحب قلم و قرطاس نے اعتدال کا دامن ہاتھ میں رکھتے ہوئے ان مباحث پر گفتگو کی، ان کے جملوں کو وہ معنی پہنائے گئے کہ وہ خود ان حضرات کے بھی حاشیۂ خیال میں نہ رہے ہونگے۔ دیکھئے آپ چاہیں تو اس موضوع پر دن رات  مذاکرے کرتے رہیئے۔ جناح و آزاد دونوں کے متبعین کے پاس اپنے اپنے دلائل اور تاریخی حقائق موجود ہیں اور دونوں ہی اپنے تئیں ایک دوسرے کی دلیلوں کا توڑ رکھتے ہیں لیکن سوچنے کی بات یہ ہے کہ ان مباحث کا فائدہ کیا سوائے آپسی انتشار اور باہمی عداوتوں کے۔ جناح اور آزاد جو تھے وہ اس دنیا سے گزر گئے۔ انہوں نے اپنے تئیں برِصغیر کے مسلمانوں کےلئے جو بہتر سمجھا  وہ نہ صرف پوری شدومد سے پیش کردیابلکہ اس کو عملی جامہ پہنانے میں بھی کوئی دقیقہ فروگزاشت نہیں رکھا۔ آپ دونوں کی فہم اور سیاسی بصیرت سے اختلاف کرسکتے ہیں لیکن نہایت نامعقول ہیں وہ  لوگ  جو اس اختلاف کو ان شخصیات پر طعن کا ذریعہ بناتے ہیں۔ کیا خود کبھی ان شخصیات نے ایک دوسرے پر وہ طعن کئے جو آپ حضرات ان کی غالی عقیدت و محبت میں  ان پر فرمارہے ہیں۔ سو للہ اس طعن و تشنیع کی پالیسی سے باہر آئیے اور یہ سوچئے کہ اصل کرنے کا کام اب کیا ہے۔ اب تو  تقسیم  ہوئے بھی ۷۰ سال سے اوپر کا عرصہ گزر گیاہے ۔  افسوس  تو  اس بات کا ہے کہ تقسیم ہو تی یا نہ ہوتی  ان دونوں نظریات کے پیچھے جو مقاصد جناح و آزاد کے پیشِ نظر تھے، وہ  مقاصد ان کے متبعین حاصل کرنے میں سراسر ناکام رہے۔ آزاد کا ماننا تھا کہ اگر  تقسیم کا عمل نہ  ہوتو مسلمان اپنی اکثریت کی بناء پر  ہندوؤں  پر غلبہ یا کم از کم ان  سے برابری کی سطح پر معاملات روا رکھ سکیں گے اور اقلیتوں کو درپیش تحفظات کا شکار ہونے سے بچ جائیں گے۔ تاہم جب تقسیم ہوگئی تب  بھی آزاد کا ماننا یہی تھا کہ اب جو پاکستان بن گیا ہے تو اس کو وہ مقاصد لازمی حاصل کرنے  چاہیئے جن کے پیشِ نظر تقسیم کا یہ عمل   بروئے کار لایا گیا ہے۔ جبکہ ہندوستان کے مسلمانوں کو آزاد سدا یہی نصیحت کرتے رہے کہ وہ اپنی علمی و معاشی حیثیت مستحکم کریں، آپسی اتحاد و اتفاق کو فروغ دیں اور ایک اکائی کی صورت میں یکجٹھ رہ کر اپنی سالمیت و بقاء کی جنگ لڑتے رہیں  تاکہ  وہ کبھی ہندوؤں کی متعصبانہ ذہنیت کا شکار نہ ہوسکیں۔ لیکن افسوس کہ آزاد کی یہ دونوں خواہشیں پوری نہ ہوسکیں۔ پاکستان سے متعلق جو ہوا وہ تو جناح کے تذکرے میں آگے آتا ہے لیکن خود ہندوستانی مسلمانوں نے بھی آزاد کے نصائح پر کان نہ دھرا اور ہمیشہ باہمی افتراق و انتشار کا شکار رہے۔ جہاں ان کو خارجی قوتوں کے ذریعے اعلیٰ تعلیم کے حصول سے دور رکھنے کی کوشش کی گئی وہاں خود ان  کی طرف سے بھی تعلیم حاصل کرنے میں زیادہ شغف نہ دکھایا گیا۔ کیوں ہندوستان میں وقت گزرنے کے ساتھ بلو کالر جاب مسلمانوں کے مقدر میں آتی رہیں، آخر کیوں مسلمانوں کی اکثریت نے پڑھنے پر زور نہ دیا۔ میرے آدھے سے زیادہ رشتہ دار آج بھی ہندوستان میں بستے ہیں۔ سگی پھوپھی اور ان کے بچے، میری والدہ کے سگے چچا اور ان کے بچے اور وہ  سب ماشاءاللہ سے تعلیم کے میدان میں آگے ہیں لیکن ساتھ ہی اس بات پر بھی شکوہ کناں نظر آتے ہیں کہ ہندوستان میں مسلمان پڑھائی پر زیادہ توجہ نہیں دیتے۔ خاص کر  غریب و مزدور طبقہ تو بالکل اپنے بچوں کو پڑھانے کا روادار نہیں جبکہ ہندوؤں اور دلت طبقات میں مزدور طبقہ اپنے بچوں کو اپنا پیٹ کاٹ کر پڑھاتے ہیں۔  الغرض اگر پاکستان نہ بھی بنتا تو یہ دو بنیادی وجوہات یعنی باہمی افتراق و انتشار اور تعلیم سے دوری  مسلمانوں کو کسی صورت معتصب ہنددؤں کی موجودگی میں آگے بڑھنے نہ دیتی۔ یاد رکھئے مومن  تعداد پر نہیں اوصاف پر بھروسے کے سبب آگے بڑھتا ہے۔ اب آجائیے جناح کے پاکستان کی طرف۔ جناح نے پاکستان کا مطالبہ کیا کیونکہ وہ ہندووانہ ذہنیت پر کسی طور سے اعتبار کرنے کے لئے تیار نہیں تھے۔ اپنے ذاتی تجربات اور پھر کیبنٹ مشن کی منظوری اور جواہر لعل نہرو کے متعصبانہ بیان کے بعد جناح  قطعیت کے ساتھ متحدہ قومیت کے  نظرئیے سے متنفر ہوگئے تھے اور یہی وجہ تھی کہ پہلے انہوں نے کیبنٹ مشن کے لئے ہامی بھری لیکن نہرو کے بیان کے بعد کہ ایک دفعہ انگریز چلے جائیں پھر کون کس کو الگ ہونے دیتا ہے، اس سے فی الفوز رجوع کرلیا۔  جناح کا ارادہ تھا کہ وہ پاکستان کو ایک اسلامی فلاحی ریاست بنائیں گے۔ ان کے ان گنت بیانات اس پر شاہد ہیں۔ ساتھ ان کا ماننا تھا کہ اگر پاکستان ایک مضبوط اسلامی ریاست کے طور پر  ابھر کر سامنے آتا ہے تو ہندوستان  کے سر پر ہمیشہ ایک پریشر گروپ کے طور پر رہے گا جو کہ اس کو یوپی سی پی کے مسلمانوں کے ساتھ کسی بھی قسم  کی بد سلوکی یا نا انصافی سے باز رکھنے کو کافی ہوگا۔ ہمارے بعض متعصب بھائیوں کو جناح کے خلاف جب کچھ نہیں ملتا وہ ان پر دو اعتراضات وارد کرکے گلو خلاصی حاصل کرنے کی کوشش کرتے ہیں۔ اول یہ کہ جناح اسمعٰیلی شیعہ تھے اور دوم وہ جاہ پرست و لالچی آدمی تھے جنہوں نے حکومت کے شوق میں الگ ریاست کا مطالبہ کردیا۔ جبکہ درحقیقت یہ دونوں اعتراضات لغویت کی حد تک سطحیت کا شکار ہیں۔ جناح شیعہ گھرانے میں پیدا ضرور ہوئے تھے لیکن ان کی پوری زندگی اس بات پر شاہد ہے کہ انہوں نے ایک لفظ بھی شیعیت کی ترویج و اشاعت سے متعلق اپنی زبان سے ادا نہ کیا، یہاں تک کہ تحریکِ پاکستان کے سلسلے میں ان کے منہ سے جن  علمائے کرام کی تائید و تحسینی بیانئے ادا ہوئے وہ سب بھی اہلسنت کے نمائندہ علماء ہی تھے۔ خود جناح کبھی شیعہ سنی چپقلش کا حصہ نہیں بنے۔اکتوبر ۱۹۴۴ء میں  جب شیعہ پولیٹیکل کانفرنس کے نمائندہ وفد  نے جناح کے سامنے یہ مطالبات پیش کئے کہ قائم ہونے والی اسلامی مملکت میں اقلیت فرقہ کی حیثیت سے شیعوں کے مخصوص حقوق کے کیا تحفظات ہونگے تو محمد علی جناح نے اس وفد کو صاف جواب دیدیا تھا کہ مسلم لیگ اس اصول پر کاربند ہے  اور کاربند رہے  گی کہ سب کے ساتھ مساویانہ برتاؤ اور انصاف ہو اور اس ضمن میں انہوں نے شیعوں کے کسی حق ِتحفظ کے بارے میں گفتگو تک کرنے سے انکار کردیا تھا ۔ سو اگر جناح واقعی شیعہ ہوتےتو وہ اولاً  نئی تشکیل پانے والی ریاست میں شیعوں کے حقوق کا تحفظ کرتے لیکن ان کاان مزعومہ حقوق پر بات کرنے کو ہی سرے سے  رد کردینا اس بات کا غماز ہے کہ جناح ان مسلکی تفرقہ بازی سے بہت اوپر تھے اور وہ محض ایک مسلم کی حیثیت سے سوچتے تھے۔ جہاں تک دوسرے اعتراض کی بات ہے تو وہ بھی انتہائی لغو ہے۔ جناح کو قیامِ پاکستان سے پہلے اپنی ٹی بی  کی بیماری سے متعلق معلوم تھا اور یہ بھی معلوم تھا کہ ان کو زیادہ عرصہ کی حیات میسر نہیں تاہم وہ چاہتے تھے کہ ان کی زندگی میں پاکستان بن جائے اور اللہ نے ایسا مقدر کر بھی دیا۔ اسی سبب انہوں نے اپنے ڈاکٹرز کو سختی سے منع کررکھا تھا کہ ان کی بیماری کی خبر کسی کو معلوم نہ ہوسکے کیونکہ ان کو ڈر تھا کہ ٹی بی کی خبر کی تشہیر کے سبب کانگریس تقسیم کے عمل کو  تاخیر کا شکار کرنے کی کوشش کرے گی  اور جناح کا یہ اندیشہ کسی حد تک درست بھی تھا خاص کر اگر اسے اس بیان کی روشنی میں دیکھا جائے جو کہ جناح کی وفات پر نہرو نے اپنے قریبی حلقوں میں دیا تھا کہ اگر مجھے جناح کی بیماری کا پتہ ہوتا تو میں تقسیم کو عمل کو موخر کرنے کی پوری کوشش کرتا۔ جناح نہ رہتے تو پھر پاکستان بننا نا ممکن تھا۔ اب ایسا شخص جس کو معلوم تھا کہ پاکستان بننے کے بعد شاید اسکو چھ ماہ بھی اس کی حکمرانی کا موقع نہ مل سکے وہ کیا کسی ملک پر اقتدار کی لالچ میں اتنا بڑا جوا کھیلے گا۔ جناح نے جو کیا وہ پورے اخلاص کے ساتھ مسلمانانِ ہند کے بہتر مستقبل کے لئے کیا جس میں انہوں نے ملک سے کچھ لینے کے بجائے اپنی جیب سے اس کو دیا تھا۔ جب تک جناح زندہ رہے پاکستان کو درست سمت میں لے کر چلتے رہے۔ ان کی کابینہ میں جو کالی بھیڑیں تھیں وہ بھی ان کے ڈر سے منافقت کی چادر اوڑھے بیٹھی رہیں لیکن جیسے ہی جناح کا انتقال ہوا، ان کالی بھیڑوں نے دیمک کی طرح ملک کو چاٹنا شروع کردیا۔ مخلص قیادت نے کسی حد تک حالات پر قابو پانا چاہا اور پایا بھی اور یہی وجہ رہی کہ اپنے قیام کی شروع کی دو دہائیوں میں پاکستان نے نہایت تیزی سے ترقی کی منازل طے کیں یہاں تک کہ وہ مادی ترقی و معاشی استحکام میں  اپنے ساتھ آزاد ہونے والے ہندوستان اور دیگر اقوام سے کافی آگے نکل گیا۔ لیکن وقت گزرنے کے ساتھ ساتھ پاکستان دشمن عناصر  مفاد پرست قیادت کی صورت میں اقتدار پر قابض ہوگئے اور پاکستان کو کھوکھلا کرنا شروع کردیا یہاں تک کہ جس آرزو اور خواب کے ساتھ جناح نے پاکستان کے قیام کے لئے جدو جہد کی تھی، ان کے شرمندۂ تعبیر ہونے کے امکانات ختم نہ سہی لیکن معدومیت کا شکار ہوکر رہ گئے۔ اگر جناح مزید بیس پچیس سال زندہ رہ جاتے تو آج  پاکستان کا نقشہ کچھ اور ہوتا اور ہندوستان کی ہمت نہ ہوتی کہ وہ ہندوستانی مسلمانوں پر وہ مظالم یا نا انصافیاں روا رکھ سکے جو وہ روا رکھتا آرہا ہے۔ مسلمانوں  کی تاریخ اٹھا کر دیکھ لیجئے۔ مسلمانوں نے دنیا میں ہمیشہ مار و ذلت اپنے باہمی افتراق و انتشار کے سبب کھائی ہے۔ اسی باہمی افتراق  و انتشار کا شکار ہوکر ہندوستانی مسلمان کبھی متحد ہوکر متعصبانہ ہندو ذہنیت  و اقدامات کا مقابلہ نہ کرسکے اور وقت گزرنے کے ساتھ ایک بھاری جمعیت رکھنے کے باوجود ہندوؤں کے زیرِ دست بن کر رہ گئے تو دوسری طرف اسی باہمی افتراق و انتشار نے پاکستان کے مسلمانوں کو ایک دوسرے کے قتل تک پر ابھار ڈالا، ملک کو لسانیات اور مذہبی تفرقہ پردازی کے زیرِ اثر دیمک  کی طرح  چاٹ کھایا گیا اور وہ ملک جو اپنے قیام کے وقت  سے تیزی سے ترقی کی منازل طے کررہا تھا، آج دوسروں کا دستِ نگر بن کر رہ گیا ہے۔  سو قصہ مختصر  جناح و آزاد کی سیاسی بصیرت  و مقاصد میں جھول نہیں تھا، ان دونوں رہنماؤں نے تو پورے خلوصِ نیت کے ساتھ برصغیر کے مسلمانوں کا بھلا اور بہبود چاہی تھی اور اس ضمن میں ان کو جو  لائحہ عمل درست لگا انہوں نے پورے اخلاص کے ساتھ اس کا تتبع کیا  سو موجودہ ہندوستان میں مسلمانوں کی حالت کے ذمہ دار جناح و آزاد نہیں اور نہ ہی پاکستان کی زبوں حالی کا کوئی  ذمہ آزاد و جناح کو جاتا ہے، یہ ناکامی تو ان دونوں شخصیات کے متبعین کی ہیں جو ان حضرات کے لیے ایک دوسرے کے ساتھ باہم دست و گریباں ہونے کو تو تیار ہیں لیکن ان کے پندو نصائح اور لائحہ عمل پر عمل پیرا ہونے کو کبھی تیار نہ ہوسکے اور اسی سبب آج اس حالت کو پہنچے ہیں۔ اگر تقسیم نہ بھی ہوتی تو باہمی افتراق و انتشار اور تعلیم سے دوری کے سبب مسلمانوں کا حال متحدہ ہندوستان میں  وہی ہوتا جو آج ہے  سو اس میں آزاد یا جناح کی سیاسی بصیرت کا قصور نہیں، قصور خود مسلمانوں کا ہے۔  تقسیم ہوگئی اور پاکستان اپنے مقرر کردہ اہداف حاصل کرنے میں ناکام رہا تو اس میں بھی جناح کا قصور نہیں بلکہ قصور ان کالی بھیڑوں اور پاکستانی عوام کا ہے جنہوں نے  محض اپنے تعصب اور سیاسی  تعصبات سے مغلوب ہوکر ان دیمکوں کو اقتدار کی کرسی پر بٹھا کر ملک کو لوٹنے کھسوٹنے کا موقع دیا۔ یہ عوام جناح کے اصولوں پر عمل پیرا ہوتی تو آج اس ملک کا نقشہ ہی کچھ اور ہوتا اور ہندوستان کے مسلمان آزاد کے پندو نصائح  کا پاس رکھتے تو آج اس مشکل سے نہ گزر رہے ہوتے جو ان کے سروں پر آپڑی ہے۔ سو وقت ہے کہ اس مشکل وقت میں ہر طرح کے اختلاف کو بھلا کر ایک نئی ابتداء کی جائے اور اس وطنیت کے بت کو پاش پاش کرکے ایک دوسرے کے دکھ درد میں شامل ہوا جائے۔ پوری دنیا میں کسی کو ہندوستانی مسلمانوں پر ظلم  ہونے  کی صورت میں اتنی تکلیف نہیں ہوتی جتنی ایک پاکستانی مسلمان کو ہوتی ہے۔ سو للہ تاریخ  پر فیصلہ کرنے کے بجائے یہ سوچئیے کہ آگے کیسے دونوں ملکوں کے مسلمانوں کے حالات کو بہتر بنایا جاسکتا ہے تاکہ جناح کا پاکستان اور آزاد کا ہندوستان حقیقی معنوں میں تشکیل پاسکے۔ تحریر: محمد فھد حارث

##############################
https://web.facebook.com/mohammad.f.haris/posts/10158351913279903
شیعہ سُنّی اتحاد ==== شام اور عراق میں اہلسنت پر ہونے والے مظالم کے بعد بھی اگر کوئی شیعہ سنی اتحاد کی بات کرتا ہے تو ایسا شخص احمقوں کی جنت میں رہتا ہے۔ ڈاکٹر محمود احمد غازی نے ایک دفعہ فرمایا تھا کہ ’’حکمران کو کس چیز کا خاص علم ہو نہ ہو لیکن اس کو تاریخ پر بہت گہری نظر رکھنی چاہئے" اور ایک دوسری جگہ فرمایا تھا کہ قوموں کی تاریخ ان کا حافظہ ہوتی ہے، فرد اپنا حافظہ بھول جائے تو اس کی جگہ پاگل خانہ ٹھہرتی ہے، اور اگر قومیں اپنی تاریخ بھول جائیں تو۔۔۔۔۔۔ فرد کے معاملے پر رکھ کر قیاس کرلیجئے"۔ اہل تشیع نے ۱۴۰۰ سالوں میں مسلمانوں کے ساتھ کیا کیا کیا، اسکی تاریخ ہی اس شیعہ سنی اتحاد کے نعرے کی دھجیاں اڑا دیتی ہیں۔ ہلاکو کو بغداد پر چڑھا لانے والا ایک شعیہ ابن علقمی تھا، ٹیپو سلطان کو دھوکہ دینے والا ایک شیعہ تھا، سیدنا حسین کو دھوکہ دینے والے شیعہ تھے، سیدنا علیؓ کو دھوکہ دینے والے شیعہ تھے۔ صدام کے جاتے ہی عراق میں شیعوں کو آزادی ملی تو انہوں نے کیا کیا، دنیا کے سامنے ہے۔ یمن میں ایران حوثیوں کے ساتھ مل کر کیا دہشت گردی کروا رہا ہے، اظہر من الشمس ہے۔ اگر ان سب کے بعد بھی کوئی غیر معقول انسان یہ نا معقول تصور رکھتا ہے کہ شیعہ سنی بھائی بھائی ہیں تو اس کی جگہ اسکا گھر نہیں بلکہ پاگل خانہ ہونی چاہیئے۔ یاد رکھیے جو اتحاد ۱۴۰۰ سالوں میں نہیں ہوسکا، وہ قیامت تک ہونے سے رہا۔ دو قومی نظریہ جس جزم کے ساتھ ہندو اور مسلمان قوم پر فٹ ہوتا ہے، اسی قدر جزم کے ساتھ اہلسنت اور اہل تشیع پر فٹ ہوتا ہے جہاں ایک قوم کے پیرو دوسری قوم کے دشمن ٹھہرتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158355968704903
لاہور میں مقیم حضرت ادارہ ثقافت اسلامیہ سے یہ کتاب خرید سکتے ہیں۔

##############################
https://web.facebook.com/mohammad.f.haris/posts/10158355924159903
حارث پبلی کیشنز سے شائع ہونے والی کتاب "ہندوستان کی سیاسی تاریخ کا مذہبی پہلو" (جلد اول و دوم) ادارہ ثقافت اسلامیہ لاہور سے بھی دستیاب ہے۔ لاہور میں مقیم حضرات ادارہ سے رابطہ کرکے کتاب خرید سکتے ہیں۔

##############################
https://web.facebook.com/mohammad.f.haris/posts/10158359159299903
سوچئیے روزِ قیامت کا القارعۃ کیا ہوگا۔۔۔ انسان کیسا بیہوش و بے خبر ہےسوچئیے روزِ قیامت کا القارعۃ کیا ہوگا۔۔۔ انسان کیسا بیہوش و بے خبر ہے

##############################
https://web.facebook.com/mohammad.f.haris/posts/10158361039459903
"صحابہ کرامؓ قرآن کی نظر میں"  للمؤلف علامہ حبیب الرحمٰن صدیقی  کاندھلویؒ ================== صحابہ کرام رضوان اللہ اجمعین کو عموماً تاریخ کی نگاہ سے ہی دیکھا گیا جبکہ درحقیقت یہ پاکیزہ نفوس اس قابل تھے کہ قرآن کی روشنی میں ان کی سیرت کے نقوش مرتب کئے جاتے۔ پر افسوس کہ سبائیت کے مارے رواۃ نے ہماری تاریخ کو بعد از انبیاء روئے زمین کی سب سے متقی شخصیات کی بابت دھندلا اور گدلا کردیا ہے۔ زیرِ نظر کتاب اردو زبان میں پہلی کاوش  قرار دی جاسکتی ہے جس میں مؤلف محترم نے صحابہ کرام ؓ کا مقام و مرتبہ آیاتِ قرآنی کی روشنی میں مرتب کیا ہے اور اس سلسلے میں بطور استدلال ڈھائی سو سے زیادہ آیات ہدیۂ قارئین کی ہیں۔  شروع سے لیکر آخر تک کتاب نہ صرف بے حد دلچسپ ہے بلکہ اپنے اندر نہایت وقیع معلومات  اور مستند تفسیری روایات کا ذخیرہ بھی رکھتی ہے۔  کتاب کے مطالعہ کے بعد قاری کو کئی ایسی تفسیری روایات کا پتہ چلتا ہے جن کا شانِ نزول فضیلت و منقبتِ صحابہؓ سے متعلق ہے۔  علامہ کاندھلوی نے آیات کی تفسیر و تشریح کے ضمن میں متقدمین مفسرین اور کتبِ تفاسیر سے استفادہ کیا ہے اور اس سلسلے میں تفسیرِ ابن عباس، تفسیر طبری، تفسیر قرطبی اور قاضی ابو بکر ابن العربی مالکیؒ کی تفسیر القرآن کو پیشِ نظر رکھا ہے۔ آیات کی تفسیرو تشریح کے ضمن میں تفسیر بالرائے سے از حد گریز کرتے ہوئے تفسیر با لروایت کے تحت  کلام کرنے کا اہتمام کیا  گیاہے۔  علامہ کاندھلوی کی یہ  تالیف بلا شبہ اس لائق ہے کہ  حُبِّ صحابہ کا جذبہ رکھنے والے ہر انسان کو ایک دفعہ اس کتاب کا مطالعہ لازمی  کرنا چاہیئے۔ المختصر کتاب اپنے  وقیع و نادر مباحث اور مندرجات کے سبب اس قابل ہے کہ اس کی جدید  طباعت کا انتظام  و انصرام کیا جائے، اسی سبب حارث پبلی کیشنز کے آنے والے پراجیکٹس میں سے ایک پراجیکٹ اس کتاب کی اشاعتِ نو بھی ہے تاہم فی الحال اس میں کافی وقت درکار ہے کہ ابھی اور بہت سے کام سرِ راہ اپنی تکمیل کے منتظر ہے۔ سو اسی سبب حارث پبلی کیشنز کے ڈسٹری بیوٹر زنے اس کتاب کے چند نسخے اضافی قیمت پر حاصل کئے ہیں تاکہ موجودہ ایڈیشن جو کہ کسی زمانے میں کراچی کے ایک مقامی مکتبہ نے شائع کئے تھے، ضائع ہونے سے قبل اس موضوع سے دلچسپی رکھنے والے حضرات کو مہیا کئے جاسکیں۔ جن حضرات کو یہ کتاب درکار ہو وہ  درج ذیل لنک پر کلک کرکے حارث پبلی کیشنز کے پیج پر  یہ کتاب آرڈر کرسکتے ہیں۔ کتاب بذریعہ ڈاک ان کو ارسال کردی جائے گی۔ https://m.facebook.com/story.php?story_fbid=168856947837186&id=110625690326979 تحریر: محمد فھد حارث

##############################
https://web.facebook.com/mohammad.f.haris/posts/10158369928749903
ہم تو میری کرسمس کہیں گے.

##############################
https://web.facebook.com/mohammad.f.haris/posts/10158367107409903
جب دوسرا کوئی دو رخی دکھائے تو اسکو منافقت کہا جاتا ہے اور جب خود سے دو رخی صادر ہو تو اسے حکمت و مصلحت کا نام دیا جاتا ہےجب دوسرا کوئی دو رخی دکھائے تو اسکو منافقت کہا جاتا ہے اور جب خود سے دو رخی صادر ہو تو اسے حکمت و مصلحت کا نام دیا جاتا ہے

##############################
https://web.facebook.com/mohammad.f.haris/posts/10158373941174903
قبر نبویﷺ اور گنبدِ خضراء ======= پچھلے ہفتے مزارات کی شرعی حیثیت سے متعلق ایک تحریر لگائی تو انباکس میں ایک بھائی نے  استفسار کیا کہ اگر قبروں پر عمارات بنانا منع ہے تو پھر نبیﷺ کی قبر اور اس پر بنے گنبد  کے متعلق آپ کا کیا خیال ہے۔  دیکھئے اس  متعلق غالباً دو تین سال قبل میں لکھ چکا ہوں  جب میرے ایک دوست نے مزارات کے شرعی جواز سے متعلق یہ عذر پیش کیا تھا کہ  اگرر قبر پر عمارت  و قبہ بنانا منع ہے تو پھرنبیﷺ کی قبر مبارک پر جو گنبد خضراء بنا ہے اسکا کیا۔ وہ بھی تو آپ ﷺ کی قبر پر تعمیر ایک عمارت و قبہ ہے جو کہ مرجع خلائق و  ہر مسلمان کی آنکھ کی ٹھنڈک ہے۔ میں نے ان دوست کی خدمت میں عرض کیا  تھا کہ جناب  جس گنبد خضراء کو آپ مرجع خلائق اور آنکھوں کی ٹھنڈک قرار دیکر قبروں پر قبہ بنانے کے لئے دلیل بنارہے ہیں اس گنبد خضراء کا پورے ساڑھے چھ سو سال تک قبر نبویﷺ پر کوئی وجود ہی نہ تھا۔ نہ یہ گنبد خضراء صحابہؓ کے دور میں موجود تھا، نہ تابعین کے دور میں اور نہ ہی محدثین و فقہاء کے دور میں۔  فصول من تاريخ المدينة المنورة  جو علي حافظ کی کتاب ہے اور  شركة المدينة للطباعة والنشر نے اس کو ۱۴۱۷ء  میں چھاپا ہے اسکے مطابق حجرہ مطهرہ پر کوئی گنبد نہ تھا، اور حجرہ مطهرہ  کو باقی مسجد سے علیحدہ کرنے کے لئے سطح مسجد سے آدھے قد کی مقدار تک ایک منڈھیر بنی ہوئی تھی. اور سلطان قلاوون الصاللحی وہ پہلا شخص ہے جس نے حجرہ مطهرہ پر  ۶۷۸ ہجری  بمطابق ۱۲۷۹ء میں ،  میں گنبد بنایا، جو نیچے سے چکور تھا ، اوپر سے آٹھ حصوں میں تھا جو لکڑی کےتھے ۔۔۔۔ پھر اس کی الناصر حسن بن محمد قلاوون کے زمانے میں تجدید ہوئی. .. پھر سنہ ۷۶۵ ہجری   میں الأشرف شعبان بن حسين بن محمد کے زمانے میں  پھر اس میں خرابی ہوئی اور السلطان قايتبای کے دور میں سن  ۸۸۱ ہجری میں اس کی اصلاح ہوئی.   پھر سنہ ۸۸۶ ہجری میں اور السلطان قايتبای کے دور میں مسجد النبی میں آگ میں گنبد جل گیا. اور سن ۸۸۷  میں اور السلطان قايتبای ہی  کے دور میں اس کو دوبارہ بنایا گیا…. سنہ ۸۹۲ ہجری میں اس کو سفید رنگ کیا گیا …  سنہ ۱۲۵۳ ہجری  میں  السلطان عبد الحميد العثمانی نے حکم دیا اور اس کو موجودہ شکل میں  سبز رنگ دیا گیا. … اور یہ گنبد البيضاء (سفید)، الفيحاء ، والزرقاء (نیلا) کے ناموں سے بھی مشھور رہا۔ اسی بات کو علامہ سمہودی نے اپنی کتاب وفا ء الوفا کی جلد ۱ صفحہ ۴۳۵ میں ان الفاظ میں لکھا ہے : ’’تقریباً سات سو سال تک قبر نبویﷺ پر کوئی عمارت نہیں تھی، پھر ۶۷۸ ہجری میں منصور بن قلاوون صالحی (بادشاہ مصر) نے کما ل احمد بن برہان عبدالقوی کے مشورہ سے لکڑی کا جنگلہ بنوایا اور اسے حجرہ کی چھت پر لگوادیا۔ اور اسکا نام ’’قبہ رزاق‘‘ پڑگیا۔ اس وقت کے علماء ہر چند کہ اس صاحب اقتدار کو نہ روک سکے، مگر انہوں نے اس کام کو بہت برا سمجھا۔ اور جب یہ مشورہ دینے والا کمال احمد معزول کیا گیا تو لوگوں نے اس کی معزولی کو اللہ کی طرف سے اس کے اس فعل کی پاداش شمار کیا۔ پھر الملک الناصر حسن بن محمد بن قلاوون نے اور اس کے بعد ۷۶۵ ہجری میں الملک الاشرف  شعبان بن حسین بن محمد نے اس میں تعمیری اضافے کئے، یہاں تک کہ موجودہ تعمیر عمل میں آئی۔ ‘‘ یہی وجہ تھی کہ سعودی عرب کے مفتی اعظم عبدالعزیز بن عبداللہ بن باز سے جب گنبد خضراء سے متعلق استفسار کیا گیا  تو انہوں نے فرمایا: ’’ ان لوگوں کا قبر نبویﷺ پر گنبد بنانا حرام کام تھا، اس کا گناہ بنانے والوں کے سر ہے۔‘‘ (فتاویٰ الجنۃ الدائمہ، المجموعہ الاولیٰ) اسی طرح سے مفتی صاحب  اپنے فتویٰ جو کتاب فتاوى نور على الدرب ج ٢ ص ٣٣٢  میں چھپا ہے  میں کہتے ہیں کہ: ’’اس میں کوئی شک نہیں کہ یہ غلطی ہے اور جہل ہے، اور یہ نبی صلی الله علیہ وسلم کے دور میں نہ تھا، نہ ہی صحابہ کے دور میں تھا ، نہ ہی قرون اولی میں تھا، اور بے شک اس کو بعد میں آنے والے زمانے میں بنایا گیا جس میں جہل کی کثرت تھی اور علم کی کمی تھی اور بدعت کی کثرت تھی پس یہ جائز نہیں کہ اس سے دھوکہ کھایا جائے۔‘‘ اسی طرح محمد صالح المنجد  کتاب   القسم العربي من موقع (الإسلام، سؤال وجواب) میں کہتے ہیں کہ ’’قدیم محققین اہل علم نے شرک کے دروازوں کو روکنے کے لیے اس گنبد  کے بنانے کا رد کیا ہے۔‘‘ المختصر کہنے کا مقصد صرف یہ تھا کہ جس گنبد خضراء کا دور نبویﷺ اور امت میں ۶۰۰ سال تک وجود ہی نہیں تھا، اس سے قبروں پر عمارت و قبہ بنانے کے جواز پر استدلال کرنا درست نہیں۔ اور جہاں تک آنکھوں کی ٹھنڈک اور مرجع خلائق ہونے کی بات ہے تو  ایک مسلمان کی آنکھوں کی ٹھنڈک خانہ کعبہ اور حجرہ عائشہؓ ہونا چاہیئے اور مرجع خلائق کہلانے کے لائق تو صرف اللہ کا گھر یعنی خانہ کعبہ ہے۔   تحریر: محمد فھد حارث

##############################
https://web.facebook.com/mohammad.f.haris/posts/10158377709029903
احمد بن یحییٰ البلاذری مؤلف انساب الاشراف ========= ڈاکٹر  اکرم ضیاء العمری اپنی تالیف "عصر الخلافۃ الراشدۃ "صفحہ ۱۵   پر مشہور مؤرخ، ماہرِ انساب اور جغرافیہ دان علامہ احمد بن یحییٰ البلاذری  اور ان کی کتاب "انساب الاشراف" سے متعلق لکھتے ہیں کہ وسیع معلومات اور تاریخی واقعات کو بیان کرنے کے اعتبار سے نمایاں مسلم مؤرخین میں بلاذری    کا شمار طبری کے بعد ہوتا ہے لیکن بلاذری کی کتاب "انساب الاشراف" میں "تاریخِ طبری" کی بہ نسبت زیادہ  عمدہ روایات کا انتخاب کیا گیا ہے جن کی اسناد زیادہ صاف ستھری  ہیں اور دیگر ثقہ راویوں کے بیان سے زیادہ موافقت رکھتی ہیں۔ انساب الاشراف  میں  انساب کے تحت اسلامی تاریخ بیان کی گئی ہے،  کتاب کی ابتداء خاندان و کنبہ اور قریشی قبائل سے کی گئی ہے اور آخر میں دیگر عربی قبائل کا ذکر ہے۔ بلاذری کے اساتذہ کا استقراء کرنے سے ہمیں معلوم پڑتا ہے کہ ان کے اساتذہ کی اکثریت کی وفات خود بلاذری  کی وفات سے تقریباً بیس سال  سے کچھ زائدعرصہ قبل ہوچکی تھی جو اس بات کی دلیل ہے کہ بلاذری نے یہ کتاب اپنی زندگی کے ابتدائی ایام میں لکھی تھی جب وہ بیمار نہیں ہوئے تھے۔ اسی لئے جب ہم بلاذری کی روایات کا دیگر مولفین مثلاً ابن سعد اور خلیفہ کی روایات کے ساتھ مقارنہ کرتے ہیں تو ہم یہی پاتے ہیں کہ یہ اُن صحیح اور حسن روایات کے موافق  ہیں جو کتبِ احادیث اور کتبِ تاریخ میں وارد ہوئی ہیں۔ لہٰذا اگر بلاذری کی کسی روایت میں ضعف یا شذوذ ہو تو وہ ان رواۃ کی طرف سے ہے جن سے بلاذری نے یہ روایات اخذ کی ہیں، نہ کہ خود بلاذری کی طرف سے۔ بلاذری نے فتن وغیرہ کی خبروں کے لئے ثقہ محدثین اور صحیحین میں بخاری و مسلم کے شیوخ مثلاً عفان بن مسلم، احمد بن ابراہیم الدورقی، علی بن المدینی، عمرو بن محمد الناقد، ابو بکر ابن ابی شیبہ اور ابو خثیمہ سے روایات اخذ کی ہیں۔ انہیں بلاذری کے بارے میں حافظ شمس الدین  ذہبی  سیر اعلام النبلاء جلد ۱۳ صفحہ ۱۶۳ میں لکھتے ہیں کہ بلاذری نے عفان بن مسلم اور ان کے بعد کا زمانہ پایا، انہیں صاحب سنن  امام ابو داؤد کے طبقہ میں شمار کیا جاتا ہے جبکہ  یاقوت حموی  معجم الادباء جلد دوم صفحہ ۵۳۱ میں ان کے بارے میں لکھتے ہیں کہ احمد بن یحییٰ البلاذری عالم و فاضل، شاعر، راوی اور ثقہ ماہرِ انساب تھے۔ انتخاب: محمد فھد حارث

##############################
https://web.facebook.com/mohammad.f.haris/posts/10158374499239903
آج کل فیس بک پر کچھ "دانشور" مدعی سست گواہ چست کا مصداق بنے اہل پاکستان کواپنے "پرخلوص عاقلانہ" مشوروں سے نواز رہے ہیں۔ اس وقت ان بیچاروں کو ساری خامیاں اپنے اہل وطن پاکستانیوں میں ہی نظر آرہی ہیں جس کا اظہار گاہے بگاہے یہ صفحہ کتاب چہرہ پر کرتے نظر آتے ہیں۔ دل تو چاہتا ہے کہ ان "ہمدردوں" کو پانی کے جہاز میں سوار کرکے ہندوستان کے ساحل پر اتروادوں تاکہ محض زبانی جمع خرچ کرنے کے بجائے کچھ عملی جدوجہد بھی کرسکیں۔ کیونکہ فی الحال ان کا زبانی جمع خرچ صرف برصغیر کے مسلمانوں کو ایک دوسرے سے متنفر ہی کررہا ہے۔ یہ ہندوستانی مسلمانوں کے نادان دوست بنے پاکستانی مسلمانوں کو ان کی نظروں میں گرانے کا کام بھرپور طریقے سے "دانستہ و نادانستہ" ادا فرمارہے ہیں۔ ان عقل کے کودنوں سے کوئی پوچھے کہ اپنے اہل وطن کو کوسنے دئیے بغیر کیا اپنے ہندوستانی مسلمان بھائیوں سے اظہار یکجہتی و ہمدردی کرنا ان کے لئے ممکن نہیں ہے۔ کیوں فضول و واہیات پوسٹوں کے ذریعے  آپسی تنفر پیدا کررہے ہیں، یہ کام کرنے کے لئے آر ایس ایس موجود ہے، آپ کو اضافی کاوشیں کرنے کی چنداں حاجت نہیں۔

##############################
https://web.facebook.com/mohammad.f.haris/posts/10158382519774903
سیرت نہ ہو تو عارض و رخسار سب غلط خوشبو اڑی تو پھول فقط رنگ رہ گیاسیرت نہ ہو تو عارض و رخسار سب غلط خوشبو اڑی تو پھول فقط رنگ رہ گیا

##############################
https://web.facebook.com/mohammad.f.haris/posts/10158381262409903
نبی ﷺ نے دنیا سے "پردہ فرمایا"ہے  یا پھر آپ صلی اللہ علیہ وسلم "وفات پاگئے" ہیں؟ ===== دوست نے بتایا   کہ پچھلے  دنوں انہوں نے نجی ٹی وی چینل  پر  اینکر صاحب کو دیکھا جو کہ   نبی ﷺ کی وفات کا ذکر کرنے کے بعد  اپنے کانوں کو ہاتھ لگا کر توبہ توبہ کرتے ہوئے فرمارہے تھے کہ میری زبان نبی ﷺ کے لئے وفات یا موت کا لفظ استعمال ہی نہیں کرسکتی، ایسے الفاظ تو میرے نبی ﷺ کی شان میں گستاخی ہیں وغیرہ وغیرہ، جس پر وہاں  موجود ایک اہلحدیث عالم نے ان اینکر صاحب کی اچھے سے کلاس لی لیکن پھر بھی وہ اینکر صاحب اپنی ضد پر قائم رہے۔اگر یہ بات صرف ان اینکر صاحب تک رہتی  تو ہمیں کوئی اعتراض نہ تھا  کیونکہ ٹی وی پر اسلامی پروگرام کرنے والے سارے ہی اینکر صرف ٹی آر پی بڑھانے کے لئے  اس طرح کی بھونڈی حرکتیں کرتے پائے جاتے ہیں  سو ان لوگوں کی اس طور کی حرکات  صرف شہرت کمانے کا ذریعہ ہوتی ہیں جن کے پیچھے کوئی علمی  دلیل نہیں ہوتی  لیکن چونکہ ہم نے اکثر عوام الناس کو بھی ایسے الفاظ استعمال کرتے سنا ہے سو مناسب معلوم ہوتا ہے کہ اس بابت درست موقف عوام کے سامنے رکھ دیا جائے۔ یاد رہے کہ آج سے دو سال قبل نبی صلی اللہ علیہ وسلم  کے لئے اسی "موت" کے لفظ کا استعمال کرنے پر بریلوی عالم کوکب نورانی اور عامر لیاقت حسین نے جناب قاری خلیل الرحمن حفظہ اللہ اور ذاکر نائیک کو نبی صلی اللہ علیہ وسلم کا گستاخ باور کرواکر فرقہ وارانہ فسادات کو ہوا دینے کی کوشش کی تھی۔ دراصل نبی ﷺ کے اس دنیا سے چلے جانے کے لئے موت یا  وفات جیسے الفاظ استعمال کرنے کے بجائے  ’’پردہ کر گئے‘‘ جیسی من گھڑت اصطلاحات استعمال کرنا انتہائی لغو حرکات اور نبی صلی اللہ علیہ وسلم کو اللہ کی طرح الحی القیوم ثابت کرنے کی مذموم کوشش ہے۔  رہتی دنیا تک نبی ﷺ سے سب سے زیادہ محبت کرنے والے لوگ جو کہ اصحاب رسول ﷺ کے نام سے جانے جاتے ہیں، انہوں نے نبی ﷺ  کی وفات کے لئے لفظ  موت کا ہی استعمال فرمایا، اب نہ ہی تو  آج کے دور کے حضرات اصحاب رسول ﷺ سے زیادہ نبی ﷺ سے محبت کرنے والے ہوسکتے ہیں اور نہ ہی ان سے زیادہ آپﷺ کا ادب و احترام کرنے والے۔ کتب احادیث اس طرح کے حوالہ جات سے بھری پڑی ہیں جن میں اصحاب رسولﷺ نے نبی ﷺ کے لئے موت کا لفظ استعمال فرمایا۔  امام بخاری اپنی صحیح کے کتاب المناقب اور کتاب المغازی میں دونوں جگہ سیدنا ابو بکر صدیقؓ کا نبی ﷺ کی وفات کے وقت کا قول  لائے ہیں جس میں سیدنا ابو بکر ؓ نے لوگوں کو خطاب کرتے ہوئے فرمایا کہ  من    کان منکم یعبد محمدا فان محمدا قد مات یعنی تم میں سے جو محمدﷺ کی  عبادت کرتا تھا وہ جان لے کہ محمدﷺ  موت سے ہمکنار ہوگئے ہیں۔ سیدنا عمرؓ فرماتے ہیں کہ   سیدنا ابو بکرؓ  کے اس خطاب کے بعد  مجھے یقین ہوگیا کہ ان النبیﷺ قد مات یعنی نبی ﷺ موت سے ہمکنار ہوگئے ہیں۔اسی طرح صحیح مسلم میں ایک روایت میں سیدہ عائشہؓ کے  الفاظ آتے ہیں کہ لقد مات رسول اللہﷺ یعنی یقینا! نبی ﷺ فوت ہوگئے ہیں۔ سو اس طرح کی اور کئی احادیث پیش کی جاسکتی ہیں جو کہ ثابت کرتی ہیں کہ صحابہ کرامؓ نبی ﷺ کے اس دنیا سے رخصت ہو  جانے کے لئے موت و وفات کے الفاظ استعمال فرماتے تھے۔ سو ایسے لفاظ کو گستاخی قرار دینا بڑی جسارت اور صحابہ کرام ﷺ کی جناب میں سوئے ادبی  کے مترادف ہے۔ دراصل  ’’پردہ فرمانا‘‘ جیسے من گھڑت الفاظ کے پیچھے ’’حیات النبی ﷺ فی القبر‘‘ کا نظریہ کارفرما ہے جس کے تحت لوگوں کا یہ ماننا ہے کہ نبی ﷺ  اپنی مدینہ والی قبر میں زندہ ہیں۔ جبکہ یہ نظریہ قرآن و صحیح حدیث سے کچھ خاص میل نہیں کھاتا۔  قرآن و صحیح حدیث سے صراحت ہوتی ہے کہ آپﷺ وفات پانے کے بعد جنت کے بہترین مقام  ’’الوسیلہ‘‘ میں زندہ ہیں اور اس دنیاوی  قبر میں آپﷺ کی حیات کا  نظریہ درست نہیں۔ جیسا کہ ہر اذان کے بعد ہم سب اذان کے الفاظ دہرانے کے بعد نبی ﷺ پر صلٰوۃ و سلام پڑھتے ہیں اور آپﷺ کے لئے اللہ سے ’’الوسیلہ‘‘ اور بلند مرتبہ مانگتے ہیں۔  جس کی بابت صحیح مسلم کی روایت میں آتا ہے کہ سیدنا عبد اللہ بن عمرو بن عاص ‌رضی ‌اللہ ‌عنہ ‌ ‌  سے روایت ہے کہ انہوں نے نبیﷺ کو سنا ،  آپﷺ فرما رہے تھے :  ’’جب تم مؤذن کو سنو تو اسی طرح کہو جیسے وہ کہتا ہے ،  پھر مجھ پر درود بھیجو کیونکہ جو مجھ پر ایک دفعہ درود بھیجتا ہے ،  اللہ تعالیٰ اس کے بدلے میں اس پر دس رحمتیں نازل فرماتا ہے ،  پھر اللہ تعالیٰ سے میرے لیے وسیلہ مانگو کیونکہ وہ جنت میں ایک مقام ہے جو اللہ کے بندوں میں سے صرف ایک بندے کو  ملے گا اور مجھے امید ہے  وہ میں ہوں گا ،  چنانچہ جس نے میرے لیے وسیلہ طلب کیا اس کے لیے  ( میری )  شفاعت واجب ہو گئی ‘‘۔  ہوسکتا ہے کہ بعض لوگوں کو اشکال ہو کہ نبی ﷺ کو یہ مقام روز قیامت ملے گا تو یہ بات بھی درست نہیں کیونکہ ایک دوسری حدیث میں صراحت سے مذکور ہے کہ  نبی ﷺ کے اس دنیا سے وفات فرمانے کے ساتھ ہی آپﷺ کو  جنت کے اس مقام الوسیلہ میں داخل کردیا جائیگا۔ امام بخاری  اپنی صحیح کی کتاب الجنائز میں ایک طویل حدیث لائے ہیں جس میں جبرئیل و میکائیل علیہما السلام نبی ﷺ کو خواب میں جنت و دوزخ کی سیر کرواتے ہیں اور جنت و دوزخ میں مختلف لوگوں کے ٹھکانے آپﷺ کو دکھاتے ہیں،اور آخر میں آپﷺ سے فرماتے ہیں کہ ذرا آپﷺ اپنا سر اوپر اٹھائیے، آپﷺ فرماتے ہیں کہ میں نے اپنا سر اوپر اٹھایا تو میں نے اپنے سر کے اوپر ایک بادل سا دیکھا۔ ان دونوں نے کہا کہ یہ آپ کا مقام ہے۔ میں نے کہا کہ مجھے چھوڑو کہ میں اپنے گھر میں داخل ہوجاوں۔ ان دونوں نے کہا کہ ’’انہ بقی لک عمر لم تستکملہ فلو الستکملت اتیت منزلک  یعنی ابھی آپ ﷺ کی عمر کا کچھ حصہ باقی ہے، جس کو آپﷺ نے پورا نہیں کیا، اگر آپﷺ اسکو پورا کرلیں تو اپنے اس گھر میں آجائیں‘‘۔ حیات النبی ﷺ فی القبر سے متعلق بعض احباب کچھ روایات بھی لیکر آتے ہیں لیکن اول  تو یاد رہے کہ ایسی کوئی روایت حدیث کیے اول درجے  کی تین مستند ترین کتب یعنی موطا امام مالک، صحیح بخاری اور صحیح مسلم میں موجود نہیں۔ بلکہ ایسی تمام روایات دوسرے درجہ کی کتب میں موجود ہیں، جن میں صحیح، حسن، ضعیف و موضوع ہر طرح کی روایات پائی جاتی ہیں۔ اور اس بابت پیش کی جانے والی بیشتر روایات میں شدید ضعف پایا جاتا ہے جن کی صحت کا  اوپر ذکر کردہ  روایات سے کوئی تقابل نہیں جو کہ یہ ثابت کرتی ہیں کہ نبی ﷺ بعد از وفات جنت کے بہترین مقام ’’الوسیلہ‘‘ میں زندہ ہیں۔ حیات النبی ﷺ فی القبر  کی روایات سے متعلق اگر کسی صاحب کو  تحقیق درکار ہو تو وہ اہلحدیث عالم حافظ زبیر علی زئی کے مقالات ملاحظہ فرمائیں جن میں انہوں نے انتہائی محدثانہ و عالمانہ شان کے ساتھ ان روایات کا ضعف واضح کیا ہے۔ اس کے علاوہ اس بابت  جماعت اسلامی کے سابق رکن اور سید مودود ی کے رفیق ڈاکٹر مسعود الدین عثمانی کی کتب وفات ختم الرسلﷺ اور ایمان خالص قسط دوم بھی لائق مطالعہ ہیں۔  جس کسی کو اس بابت مزید تفصیل درکار ہو تو  علامہ محمد حسین نیلوی حنفی کی کتاب ندائے  حق  کی طرف  بھی مراجعت کرسکتا ہے۔ اس کے علاوہ اہلحدیث عالم قاری خلیل الرحمنٰ کی  کتاب پہلا زینہ اور علامہ خواجہ قاسم  کی کتب بھی قابل مطالعہ ہیں۔ الغرض آپ صلی اللہ علیہ وسلم کی وفات کے لئے لفظ "پردہ فرمانے" کا استعمال کرنا قرآن و سنت سے نہ صرف غیر ثابت بلکہ کسی حد تک اللہ کی صفت الحی القیوم پر ڈاکہ ڈالنے کے مترادف ہے۔ ازروئے قرآن و حدیث نبی صلی اللہ علیہ وسلم اس دنیا میں اپنی مدت عمر پوری کرنے کے بعد وفات پاچکے ہیں اور جنت کے بہترین مقام "الوسیلہ" میں زندہ جنت کی نعمتوں سے لطف اندوز ہورہے ہیں اور آپ صلی اللہ علیہ وسلم کو اب اس دنیا سے کوئی علاقہ و تعلق نہیں اور نہ آپ صلی اللہ علیہ وسلم کو اس دنیا کے حالات کا کچھ علم ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158387700029903
کیا دعاؤں میں توسل مباح و مستحب ہے؟ === دوست نے سوال کیا کہ کیا تم دعا میں توسل کے قائل ہو؟ ہم نے عرض کیا بالکل ہم توسل کے قائل ہیں البتہ دیکھنا یہ ہوگا کہ  دعا میں توسل کی نوعیت کس طور کی ہے۔  اگر تو دعا وں میں یہ توسل اللہ تعالیٰ کے اسماء الحسنیٰ کے ذریعے اختیار کیا گیا ہے تو یہ نہ صرف مباح بلکہ مستحب و مندوب ہے۔ اسی طور سے اگر کوئی شخص اپنے نیک اعمال کو اللہ کی بارگاہ میں وسیلے کے طور پر پیش کرکے اس کے آگے اپنی حاجت کے لئے خواستگاری کررہا ہے تو یہ بھی جائز و مباح ہے جیسا کہ صحیح بخاری کی روایت میں تین افراد کے ایک غار میں قید ہوجانے کا واقعہ آتا ہے جو کہ تینوں اللہ کے حضور اپنے نیک اعمال کے وسیلے سے دعا مانگتے ہیں تو اللہ ان کے  لئےغار سے باہر نکلنے کی سبیل پیدا فرمادیتا ہے۔  اس کے علاوہ اگر کوئی نبی ﷺ کے سکھائے ہوئے کلمات جیسے اسم اعظم وغیرہ  جن  کی بابت صحیح روایات میں آتا ہے کہ ان کے وسیلے سے اللہ دعا قبول فرماتا ہے ، ان کے ذریعے اللہ کی بارگاہ میں وسیلہ پکڑتا ہے تو یہ عمل بھی مستحب و مندوب ہے۔   سو ہم  اوپر مذکور اس طور کے ہر وسیلے کے نہ صرف قائل ہیں، بلکہ اپنی دعاوں میں اس پر عموماً عمل پیرا بھی رہتے ہیں۔ البتہ جہاں تک بات  وفات پاجانے والے افراد سے اللہ کی بارگاہ میں وسیلہ پکڑنے کی ہے تو یہ احقر اس عمل کو غیر درست و بدعت سمجھتا ہے اور اس بابت ہمارا وہی موقف ہے جو کہ علامہ ابن تیمیہ نے اپنی کتاب ’’کتاب الوسیلہ‘‘ میں پیش فرمایا ہے۔  قرآن و حدیث اور عمل صحابہؓ  میں   کہیں نہیں ملتا کہ نبی ﷺ یا ا ن کے اصحاب رضوا ن اللہ اجمعین نے کبھی کسی فوت شدہ ہستی کا وسیلہ اختیار کیا ہو۔ حتیٰ کہ جب  سیدنا عمر ؓ کے عہد میں مدینہ میں قحط پڑتا ہے اور  قحط سے نجات کے لئے دعا کی ضرورت پڑتی ہے تو بجائے نبی ﷺ کے وسیلہ  پکڑنے کے جو کہ اس وقت وفات پاچکے تھے، نبی ﷺ کے چچا عباس بن عبدالمطلبؓ  سے دعا کرنے کو کہا جاتا ہے۔  بہتر معلوم ہوتا ہے کہ صحیح بخاری سے وہ حدیث یہاں نقل کردی جائے کیونکہ اس حدیث کے الفاظ یہ بات ثابت کرنے کو کافی ہیں کہ نبی ﷺ کے اصحابؓ بعض از  وفات انبیاء و صلحاء کے وسیلے سے دعا کرنے کے عادی نہیں تھے۔ مندرجہ ذیل روایت میں ہم نے بات سمجھنے کے لئے قوسین میں تشریح کردی ہے: ’’انس بن مالکؓ روایت کرتے ہیں کہ سیدنا عمرؓ  بن خطاب، جب قحط پڑتا تھا تو، عباس ؓ بن عبدالمطلب سے بارش کی دعا کرواتے تھے اور کہتے تھے کہ  یا الہیٰ ہم (پہلے) اپنے نبی ﷺ کو  کو تیری طرف  (دعا کے لئے) وسیلہ بناتے تھے اور تو بارش برساتا تھا۔ (اب جبکہ وہ ہم میں نہیں ہیں تو) ہم اپنے نبی ﷺ کے چچا کو (دعا کے لئے ) وسیلہ بناتے ہیں، مالک بارش بھیج۔ پھر بارش ہوتی۔‘‘ (صحیح بخاری۔ کتاب الاستسقاء) اور پھر بخاری کی دوسری روایت میں آتا ہے کہ سیدنا عمرؓ سیدنا عباسؓ کو آگے بڑھ کر دعا کرنے کو کہتے۔ پس ثابت ہوا کہ  اگر  فوت شدہ انبیاء و صلحاء کے وسیلے سے دعا مانگنا مشروع ہوتا تو سیدنا عمر بن خطاب ؓ سیدنا عباس بن عبدالمطلبؓ کے بجائے نبی ﷺ کے وسیلے سے دعا کرواتے۔ قرین حق  بات تو یہی ہے کہ بعد از وفات انبیاء و صلحاء سے دعا مانگنا نہ ہی تو نبی ﷺ سے ثابت ہے اور نہ ہی خیر القرون کے دور میں کسی نے یہ عمل کیا اور یہی بات اس عمل کے  غیر مشروع اور بدعت ہونے کو کافی ہوجاتی ہے۔ البتہ بعض احباب اس بابت چند روایات سے استدلال کرتے ہیں جن میں سے ایک نابینا شخص کی روایت بھی ہے، جہاں تک نابینا شخص کی روایت کا تعلق ہے تو اس روایت کو بعد از وفات انبیاء سے وسیلے کے جواز میں پیش کرنا درست طرز عمل نہیں  ہے کیونکہ وہ عمل اس نابینا شخص نے نبی ﷺ کی زندگی میں  آپﷺ کے کہنے سے کیا جیسا کہ شیخ ناصر الدین البانی اپنی کتاب  ’’التوسل انواعہ و احکامہ‘‘ میں اس روایت کی بابت لکھتے ہیں: ’’ یہ حدیث اصل میں شرعی وسیلے کی تیسری قسم کی دلیل ہے اور وہ ہے نیک آدمی سے دعا کروانا۔۔۔۔ اگر نابینا شخص کا ارادہ نبی صلی اللہ علیہ وسلم کی ذات ، یا جاہ، یا حق کا وسیلہ دینا مقصود ہوتا تو اسے نبی صلی اللہ علیہ وسلم کے پاس آنے کی ضرورت ہی نہ ہوتی کہ وہ نبی صلی اللہ علیہ وسلم کے پاس آ کر آپ سے اپنے لیے دعا کی درخواست کرتا بلکہ وہ اپنے گھر ہی بیٹھا رہتا اور اللہ تعالی سے دعا کرتے ہوئے اپنی دعا میں یہ الفاظ شامل کر لیتا: "یا اللہ! میں تجھ سے تیرے نبی کی جاہ، تیرے ہاں ان کے عظیم مرتبے کا واسطہ دے کر دعا مانگتا ہوں کہ  تو مجھے شفا یاب فرما، اور مجھے بینا بنا دے" لیکن نابینا شخص نے ایسا نہیں کیا‘‘ (صفحہ ۷۵) البتہ یہ بات یاد رہے کہ علامہ البانی نے اس روایت پر  صحت کا حکم لگا کر اس پر یہ تبصرہ کیا ہے، وگرنہ کئی علماء نے اس روایت کے ضعف کی طرف اشارہ کرکے اسکو ناقابل حجت بھی گردانا ہے۔ واللہ اعلم اسی طرح سے توسل کی بابت  تفسیر ابن کثیر سے بھی ایک روایت پیش کی جاتی ہے جس میں  مذکور ہے کہ عتبی روایت کرتے ہیں کہ ایک دیہاتی حج کے موقع پر مسجد نبویﷺ  میں آکر  قبر نبویﷺ کے سامنے چہرہ کرکے کھڑا ہوگیا اور کہنے لگا  کہ ’’یا رسول اللہ!  میرے ماں باپ آپ پر قربان ہوں، میں گناہوں اور خطاؤں کا بوجھ لیکر آپ کے پاس آیا ہوں، آپ کے رب کی بارگاہ میں آپکی شفاعت پیش کرنا چاہتا ہوں کیونکہ اللہ تعالی نے اپنی کتاب میں فرمایا ہے: { وَلَوْ أَنَّهُمْ إِذْ ظَلَمُوا أَنْفُسَهُمْ جَاءُوكَ فَاسْتَغْفَرُوا اللَّهَ وَاسْتَغْفَرَ لَهُمُ الرَّسُولُ لَوَجَدُوا اللَّهَ تَوَّابًا رَحِيمًا} اور اگر یہ لوگ جب انہوں نے اپنی جانوں پر ظلم کیا تھا، تیرے پاس آ جاتے اور اللہ تعالیٰ سے استغفار کرتے اور رسول (صلی اللہ علیہ وسلم) بھی ان کے لئے استغفار کرتے تو یقیناً یہ لوگ اللہ تعالیٰ کو معاف کرنے والا مہربان پاتے۔ [النساء : ۶۴]  اور میرے ماں باپ آپ پر فدا ہوں میں آپ کے پاس گناہوں اور خطاؤں کا بوجھ لیکر  آیا ہوں، آپ میری اپنے پروردگار کے سامنے شفاعت فرمائیں، کہ اللہ تعالی میرے گناہ معاف کر دے اور میرے بارے میں آپ کی شفاعت قبول فرمائے۔۔۔‘‘ تو یاد رہے کہ یہ روایت سخت ضعیف ہے۔  حافظ ابو محمد بن عبدالہادی کہتے ہیں کہ کچھ لوگ عتبی کا قصہ بیان کرتے ہیں یہ بلا سند ہے۔۔۔ دیہاتی کا یہ واقعہ اس پایہ کا نہیں ہے کہ اسے دلیل بنایا جائے، اس کی سند سیاہ ترین اور خود ساختہ ہے۔ (الصارم المنكي في الرد على السبكي صفحہ نمبر ۳۳۸) علامہ ناصر الدین البانی اس روایت پر تبصرہ کرتے ہوئے لکھتے ہیں: ’’ یہ سند سیاہ ترین اور ضعیف ہے، مجھے  ایوب ہلالی اور اس سے اوپر کے راوی کا علم نہیں ہے کہ وہ کون ہے؟ جبکہ ابو یزید رقاشی کو ذہبی نے " المقتنى في سرد الكنى " (جلد ۲ صفحہ ۱۵۵ ) میں ذکر کر کے اس کا نام تک واضح نہیں کیا، اور اس کے بارے میں عدم علم کا اشارہ کرتے ہوئے کہا ہے کہ: "اس نے  کوئی حکایت بیان کی ہے" اور مجھے لگتا ہے کہ انہوں نے اسی حکایت کی طرف اشارہ کیا ہے۔ یہ واضح طور پر منکر حکایت ہے، اس کیلئے اتنا کہنا ہی کافی ہے کہ یہ دیہاتی آدمی ہی مجہول ہے اس کے بارے میں کسی کو کوئی علم نہیں ہے، لیکن پھر بھی ابن کثیر رحمہ اللہ نے اسے آیت " وَلَوْ أَنَّهُمْ إِذْ ظَلَمُوا أَنْفُسَهُمْ " کی تفسیر بیان کرتے ہوئے ذکر کر دیا ہے، اور وہاں سے ہوس و بدعت پرست لوگوں نے آگے پھیلایا۔( السلسلة الصحيحة جلد ۶ صفحہ ۴۲۷) پھر اگر   توسل کی یہ شکل ہو کہ جس شخص کا  وسیلہ پکڑا جارہا ہو اپنی دعا میں اسکو مخاطب کرکے اللہ سے کچھ مانگا جائے تو یہ تو صریح شرک ہے اور اگر اس وسیلہ کی شکل یہ ہو کہ جس شخص کا وسیلہ پکڑا جارہا ہے اس کے حق کا واسطہ دیکر اللہ سے کچھ مانگا جارہا ہے تو یہ فعل بدعت و حرام ہے۔ یہی وجہ ہوئی کہ فقہ حنفی کی معتبر کتب میں اس وسیلہ کو حرام قرار دیا گیا ہے۔ ۔ ابوالحسین قدوری اپنی فقہ کی کتاب المسمی بشرح الکرخی کے باب الکراہۃ میں لکھتے ہیں کہ قَالَ بَشَرٌ بْنُ الْوَلِیْدِ حَدَّثَنَا اَبُوْ یُوْسَفَ قَالَ اَبُوْ حَنِیْفَۃَ لَا یَنْبَغِیْ لِاَحَدٍاَنْ یَّدْعُوْاﷲ اِلَّابِہٖ وَاُکْرِہُ اَنْ یَّقُوْلَ بِحَقِّ خَلْقِکَ وَہُوَ قَوْلُ اَبِیْ یَوْسَفَ: قَالَ اَبُوْیُوْسَفَ اُکْرِہُ اَنْ یَّقُوْلَ بِحَقِّ فُلَانٍ اَوْ بِحَقِّ اَنْبِیَآءِکَ وَرَسُوْلِکَ وَبِحَقِّ الْبَیْتِ الْحَرَامِ وَالْمَشْعَرِالْحَرَامِ قَالَ الْقُدُوْرِیُّ: اَلْمَسَٔلَۃُ بِخَلْقِہٖ لَا تَجُوْزُ لِاَنَّہُ لَاحَقَّ لِلْخَلْقِ عَلیَ الْخَالِقِ فَلَا تَجُوْزُ وِفَاقًا بشر بن ولید کہتے ہیں کہ مجھ سے امام ابو یوسف نے بیان کیا کہ امام ابو حنیفہ نے کہا کہ کسی کے لیے اللہ تعالیٰ سے بجز اس کی ذات اور صفات کے حوالہ دے کر دعا کرنا جائز نہیں ہے اور میں ناجائز سمجھتا ہوں کہ کوئی یوں کہے کہ بحق تیری مخلوق کے۔ اور یہی قول ابو یوسف کا ہے :وہ کہتے ہیں کہ میں بھی ناجائز سمجھتا ہوں کہ کوئی یوں کہے کہ بحق تیرے نبیوں کے، بحق تیرے رسولوں کے، یا بحق بیت الحرام یا بحق مشعر الحرام۔ (اس کے بعد) امام قدوری کہتے ہیں کہ اﷲ سے اس کی مخلوق کا واسطہ دے کر سوال کرنا جائز نہیں ہے کیوں کہ کسی مخلوق کا بھی خالق پر کوئی حق نہیں ہے کہ وہ اسے ادا کرے۔ یہی بات احناف کے مسلک کی سب سے معتبر کتاب ہدایہ کی کتاب الکراہیۃ میں ہے: ’’اور جائز نہیں کہ کوئی اپنی دعا میں یوں کہے کہ بحق فلاں یا اپنے انبیاء اور رسولوں کے حق کے طفیل یا صدقہ میں کیونکہ خالق پر کسی مخلوق کا کوئی حق نہیں ہے۔‘‘ (ہدایہ جلد ۴، صفحہ ۴۵۹) اور یہ کہنا بھی کہ  ’’ اے اللہ میں تجھ سے فلاں بندے کے حق کے واسطے سے سوال کرتا ہوں۔ یا یوں کہے کہ اس کی جاہ کے واسطے سے یا اس کی حرمت کے واسطے سے سوال کرتا ہوں، مکروہ تحریمی ہے اور یہ بات احناف کی ساری کتابوں کے متنوں میں لکھی ہوئی ہے۔ امام محمد کے نزدیک یہ کہنا ایسا حرام ہے کہ اس پر آگ کا عذاب ہوگا۔‘‘  (مستفاض من صیانۃ الانسان: صفحہ ۲۰۱) اسی طرح سے مشہور سعودی سلفی عالم  شیخ صالح آل شیخ حفظہ اللہ لکھتے ہیں: ’’ نبی صلی اللہ علیہ وسلم کا وسیلہ دینا رسول اللہ صلی اللہ علیہ وسلم کی سنت، خلفائے راشدین، صحابہ کرام، اور قرون مفضلہ میں تابعین کے عمل سے ثابت نہیں ہے۔‘‘ (هذه مفاهيمنا صفحہ نمبر ۸۱) المختصر  قرآن و سنت کے ادلہ سے یہی بات ثابت ہے کہ وفات شدہ بزرگوں کے وسیلے سے دعا مانگنا غیر مشروع  عمل ہے جسکا کوئی وجود سلف صالحین سے ثابت نہیں۔ جن احباب کو اس بابت تفصیل سے دلائل کا مطالعہ مقصود ہو تو وہ علامہ ابن تیمیہ کی کتاب ’’الوسیلہ‘‘ اور علامہ ناصر الدین البانی کی کتاب  ’’التوسل انواعہ و احکامہ‘‘ کا مطالعہ فرمائیں، ان شاءاللہ تشفی پائیں گے۔ تحریر: محمد فھد حارث

##############################
https://web.facebook.com/mohammad.f.haris/posts/10158394317704903
المیت یسمع قرع نعالھم  : مردہ  ان کے جوتوں کی چاپ سنتا ہے ================== دوست نے سوال کیا کہ   اگر مردے نہیں سنتے تو  انہ یسمع قرع نعالھم  یعنی مردہ ان کے جوتوں کی آواز سنتا ہے ۔اس بارے میں کیا فرماتے ہیں؟؟ یہ حقیقت پر محمول ہے یا نہیں؟ دیکھئے اس بات کا فیصلہ ہوجانے کے بعد کہ قرآن مطلق سماع موتیٰ کی نفی کرتا ہے، ایسی تمام روایات جن کا ظاہر قرآن کے خلاف نظر آتا ہے احناف کے نزدیک ان کی قرآن کے تحت تاویل کی جائے گی جبکہ  جمہور  اس سلسلے میں قرآن و حدیث کی آپسی تطبیق کے قائل ہیں۔ پھر حقیقت بھی یہی ہے کہ  یسمع قرع نعالھم کی روایت کسی طور خلافِ قرآن ہے بھی نہیں۔ اس حدیث کی تشریح مختلف علماء نے مختلف طور سے کی ہے۔ سب سے اول بات تو یہ ہے کہ بالفرض اگر حدیث کے کلام کو حقیقت پر محمول کیا جائے تو بھی اس سے مطلق سماع موتیٰ پر استدلال ممکن نہیں۔ سماع موتیٰ سے متعلق قرآن کی آیات کو سامنے رکھنے سے  یہی بات ثابت ہوتی ہے کہ عام قانون مردے کا نہ سننا ہے البتہ اس میں استثنات  وہ مقامات ہیں جہاں حدیث میں سماع کا ذکر آجاتا ہے جیسے قرع نعالھم والی یہ روایت۔ سو مردہ نہیں سنتا سوائے ان  مقامات کے جہاں  حدیث میں تصریح آگئی ہے۔ یہ تو وہ محل تھا جہاں ہم اس حدیث کو اس کے ظاہر پر محمول کرتے ہیں۔ دوسری شرح وہ ہے جو اہلحدیث عالم قاری خلیل الرحمٰن جاوید حفظہ اللہ  نے اپنی کتاب "پہلا زینہ" صفحہ  ۶۵ پر پیش کی ہے۔ آپ لکھتے ہیں کہ اس اشکال کا شارحینِ حدیث نے ایک خوبصورت حل یہ پیش کیا ہے کہ اِنَّہ لَیَسمع کو معروف پڑھنے کے بجائے اِنَّہُ لَیُسمَع  قرع نعالھم پڑھا جائے جس کے معنی یہ ہونگے کہ میت کا حساب و کتاب اس قدر جلد شروع ہوجاتا ہے کہ قبر میں اتارتے ہی فرشتے آ پہنچتے ہیں حتیٰ کہ لوٹنے والوں کے قدموں کی آہٹ کو "سنا جاسکتا "ہے۔ اسی سے ملتی جلتی تشریح ڈاکٹر مسعود الدین عثمانیؒ نے اپنی کتاب عذابِ برزخ صفحہ ۱۴ میں ان الفاظ میں نقل کی ہے کہ دفن کیے  جانے والے مردہ کا حساب و کتاب اتنی جلدی شروع ہوجاتا ہے کہ اگر وہ زندہ ہوتا تو دفنا کر جانے والے لوگوں کی جوتوں کی آواز سن سکتا تھا یعنی  دفنانے والے ابھی پلٹ کر اتنی دور بھی نہیں گئے ہوتے کہ برزخ میں  دفن کئے جانے والے کا حساب و کتاب شروع ہوجاتا ہے۔ گویا قاری خلیل الرحمٰن جاوید حفظہ اللہ اور ڈاکٹر عثمانیؒ دونوں کے نزدیک   انہ لیسمع قرع نعالھم کے الفاظ حقیقت سے زیادہ کنایہ پر محمول ہیں۔ اسی طرح شیخ گنگوہی نے  تقریر جنجوہی علیٰ مسلم، کوکب الدرّی جلد ۱ صفحہ ۲۱۹ میں  اس حدیث کی شرح میں امام ابو حنیفہؒ قول نقل  کیا ہے کہ  انہ لیسمع قرع نعالھم ادبی زبان اور کنایہ ہے جو کہ عذاب کی عجلت پر دال ہے نا کہ مردے کے سننے پر۔ گویا امام ابو حنیفہ و شیخ گنگوہی دونوں اس کو حقیقی سماع پر محمول نہیں کرتے۔ اس حدیث کی ایک تیسری شرح بھی بیان  کی جاتی ہے  جو کہ ابن حجر عسقلانی  اپنی کتاب فتح الباری میں  اس  روایت کی تشریح میں سب سے  اول  لائے ہیں ۔ یہ شرح بخاری کے شارح الزین بن المنیر کی ہے جن کا ماننا یہ ہے کہ  اس روایت میں جوتوں کی چاپ سے مراد دفنا کر جانے والوں کی جوتوں کی چاپ نہیں ہے بلکہ برزخ میں میت کے پاس آنے والے فرشتوں کے جوتوں کی چاپ ہے۔ گویا یہاں  نعالھم   میں ھم کی ضمیر کو  الزین بن المنیر  دفنا کر جانے والوں کے بجائے فرشتوں کی طرف راجع کرتے ہیں۔ یہاں کسی کو اعتراض ہوسکتا ہے کہ فرشتوں کی تعداد دو ہے تو نعالھم کے بجائے نعالھما ہونا چاہیے تھا ۔لیکن ایسا ضروری نہیں کیونکہ عربی زبان میں بعض اوقات تثنیہ کے لئے  جمع  کی ضمیر بھی استعمال کرلی جاتی ہے جیسا کہ  صحیح بخاری ہی کی ایک دوسری روایت جس کو امام بخاری کتاب العلم میں لائے ہیں میں  موسیٰ علیہ السلام اور خضر علیہ السلام کے لئے  جمع کی   ضمیر  فکلموھم استعمال ہوئی ہے۔ الغرض انہ لیسمع قرع نعالھم کی روایت  کو  مطلق سماع موتیٰ پر استدلال کے طور پر پیش کرنا کچھ  مناسب نہیں۔ اگر اس کو حقیقت پر محمول کیا جائے تو زیادہ سے زیادہ یہ ثابت ہوتا ہے کہ   عام قانون مردوں کے نہ سننے کا ہی ہے ، البتہ استثنات ان مقامات کو حاصل ہیں جہاں حدیث سے تخصیص آگئی ہے۔ جبکہ دیگر شروحات کے پیشِ نظر اس روایت میں اصل  دلیل مردے کے سننے کی نہیں بلکہ عذابِ قبر کی عجلت کی ہے ۔ مردہ بہرحال مردہ ہے اور ازروئے قرآن سننا سنانا اس کے بس کی بات نہیں اور نہ اللہ نے اس کو یہ اختیارات تفویض کئے ہیں۔ تحریر: محمد  فھد حارث

##############################
https://web.facebook.com/mohammad.f.haris/posts/10158391068154903
السلام علیکم یا اھل القبور ======== دوست نے کہا ہے کہ اگر مردے نہیں سنتے تو السلام علیکم یا اھل القبور کا کیا مطلب؟ مردے سنتے ہیں تو انکو سلام کیا جاتا ہے نہ۔ دیکھیے یہ مفروضہ ہی سخت غلط ہے کہ سلام صرف مخاطب کے لئے ہوتا ہے۔ سلام سلامتی کی دعا ہے جو کہ حاضر غائب مخاطب کسی کے لئے بھی ہوسکتی ہے اور اسکے معنوں کا اطلاق صورتحال کے پیش نظر ہوگا۔  اھل القبور کو جو سلام کیا جاتا ہے وہ سلام ان کو سنانے کے لئے نہیں بلکہ دعا دینے کے لئے ہوتا ہے۔  ایسے ہی جیسے ہم 1965 کے شہیدوں کا ذکر کرکے کہتے ہیں کہ اے شہیدوں! تمہاری عظمت کو سلام یا اپنے فوت شدہ والد کو یاد کرکے فرط جذبات سے کہتے ہیں کہ اے میرے والد! آپ پر اللہ کی سلامتی ہو، اللہ آپکی مغفرت کرے کہ آپ نے میری بہترین تعلیم و تربیت کی۔ اس وقت ان الفاظ کو ادا کرنے والے کسی بھی انسان کے دل و دماغ میں یہ نظریہ یا سوچ کارفرما نہیں ہوتی کہ جس غائب کو وہ مخاطب کررہا ہے وہ حاضر ہے یا اسکی بات سن سکتا ہے۔ بعینہ یہی معاملہ اہل قبور کے ساتھ بھی ہے۔ ہاں وہ الگ بات ہے کہ اگر کسی حدیث میں یہ تصریح بھی آجاتی کہ اہل قبور اس سلام کا جواب دیتے ہیں تو کہا جاسکتا تھا کہ مردے سلام سنتے ہیں اسی لئے انکو حدیث میں سلام کرنے کا حکم دیا گیا ہے۔ پھر یاد رکھئے کہ قرآن شد و مد سے سماع موتی کا انکاری ہے اور تصریح کرتا ہے کہ عام آدمی تو کجا نبی کریم صلی اللہ علیہ وسلم تک مردوں کو نہیں سنا سکتے کہ انک لا تسمع الموتی یعنی اے نبی! آپ مردوں کو نہیں سنا سکتے۔ اسی طرح دوسرے مقام پر واضح الفاظ میں فرمادیا کہ جو قبروں میں مدفون ہیں وہ تمہاری بات نہیں سن سکتے یا پھر زندہ اور مردہ برابر نہیں او کما قال۔ یہاں تک کہ فقہ حنفی کی معتبر کتب میں یہ مسئلہ مذکور ہے کہ اگر کسی شخص  نے کسی انسان سے کلام نہ کرنے کی قسم کھائی ہوئی ہو اور وہ مرنے کے بعد اسکی لاش سے کلام کرے تو اس کی قسم نہ ٹوٹے گی اور کفارہ لازم نہ آئے گا کیونکہ موت سننے سے روک دیتی ہے۔ یاد رہے انک لا تسمع الموتی وہی آیت ہے جو سیدہ عائشہ رض نے قلیب بدر سے متعلق سیدنا عبداللہ بن عمر رض کی روایت پر استدراکاً پیش فرمائی تھی۔ تحریر: محمد فھد حارث

##############################
https://web.facebook.com/mohammad.f.haris/posts/10158394519679903
جزاکم اللہ خیرا ==== برادر مکرم جناب عبدالمنان معاویہ حفظہ اللہ کی طرف سے اس احقر کو ایک خوبصورت تحفہ موصول ہوا۔ سید سلمان حسینی ندوی صاحب کے صحابہ متعلق پھیلائے جانے والے بے بنیاد مغالطوں کا تشفی بخش جواب جو کہ اردو داں طبقہ پر ایک فرض کفایہ تھا، عبدالمنان معاویہ جیسے نوجوان کے ہاتھوں بخوبی ادا ہوا۔ کتاب کے مندرجات پر سیر حاصل گفتگو تو ان شاءاللہ مفصل مطالعے کے بعد ہی ممکن ہوسکے گی تاہم مندرجات کی فہرست اور جلیل القدر علماء کی جانب سے کتاب پر گرانقدر تائیدے تبصروں سے کتاب کی افادیت کافی حد تک واضح ہوجاتی ہے۔ امید واثق ہے کہ کتاب کا بالاستیعاب مطالعہ بھی انہیں نتائج پر پہنچائے گا جن کا اظہار تائیدی تبصروں میں نظر آتا ہے۔ اللہ عبدالمنان معاویہ صاحب کو جزائے خیر سے نوازے کہ اس عالم جوانی میں وہ کئی پیروں پر بازی لے گئے۔

##############################
https://web.facebook.com/mohammad.f.haris/posts/10158397871044903
دو ٹکّے کی عورت یا دو ٹکّے کا مرد ======= پچھلے دنوں نجی  ٹی وی چینل کے ایک ڈرامے "تم میرے پاس ہو" کا ایک ڈائیلاگ کافی مشہور ہوا جس میں  بے وفائی کرنے والی  ایک شادی شدہ عورت کو "دو ٹکّے کی عورت"   کہہ کر بلایا گیا۔ اس ایک جملے کو لیکر سوشل میڈیا میں کافی کچھ چلتا رہا۔ ڈرامے کا مرکزی خیال کچھ اس طور کا تھا کہ ایک شادی شدہ عورت جو کہ متوسط طبقے سے تعلق رکھتی ہے  اور اپنے شوہر کے ساتھ محبت کی شادی کے بعد خوش و خرم زندگی گزار رہی ہوتی ہے، اچانک سے اپنے باس میں اس کی دولت مندی کے سبب دلچسپی لینے لگ جاتی ہے۔ یہ سلسلہ اس وقت شروع ہوتا ہے جب اس عورت کا باس اس کی خوبصورتی سے متاثر ہوکر اس کو اپروچ کرتا ہے۔ اس عورت کا باس خود بھی شادی شدہ ہوتا ہے  جس کی بیوی امریکہ میں رہتی ہوتی ہے۔ قصہ مختصر وہ عورت اپنے شوہر کو دھوکہ دیکر  اپنے باس کے ساتھ اسلام آباد تک چلی جاتی ہے اور وہاں اس کے ساتھ رات  گزار  کر آجاتی ہے، اس کے باوجود  اس عورت کا شوہر جو کہ اس سے بے پناہ محبت کرتا ہوتا ہے، یہ سب معلوم پڑ جانے پر بھی  اس کو  کچھ نہیں کہتا اور ہر حال میں اس کے ساتھ رہنا چاہتا ہے۔ البتہ وہ عورت پیسے کی لالچ میں رہنے سے انکار کردیتی ہے اور طلاق لے کر اپنے باس کے ساتھ چلی جاتی ہے۔ جب وہ عورت گھر چھوڑ رہی ہوتی ہے تو اسکا شوہر اس عورت کے باس کو مخاطب کرکے کہتا ہے کہ" اس دوٹکّے کی لڑکی کے لیے آپ مجھے پچاس ملین دے رہے تھے"۔ اس ایک جملے نے سوشل میڈیا پر کافی واہ واہ لوٹی تو دوسری طرف لبرل اور سیکولر  حضرات کے دلوں پر سانپ لوٹادئیے کہ ایک  عورت کو اس کی زندگی کی مرضی گزارنے پر "دو ٹکّے کی لڑکی" ہونے  کا طعنہ کیونکر دیا جاسکتا ہے۔ حقیقت یہ ہے کہ اس میں تو کوئی شبہ نہیں کہ عفت و عصمت سے عاری ایسی لڑکی کو "دو ٹکّے کی لڑکی" ہی بلانا صائب ہوگا لیکن جو مسئلہ یہاں نظروں سے اوجھل رہا وہ یہ تھا کہ صرف وہ عورت یا لڑکی ہی دو ٹکّے کی کیوں،  اسکا باس دو ٹکّے کا مرد کیوں نہیں۔ آخر کو اس عورت کی طرح وہ بھی تو شادی شدہ تھا، اس عورت کی طرح وہ بھی  اپنی بیوی سے چھپ کر ایک غیر محرم عورت سے ناجائز تعلقات رکھتا  رہا۔ اگر ڈرامے میں اس عورت کو دو ٹکے کی بنا کرپیش کیا گیا ہے تو عدل کا تقاضہ یہ ہونا چاہیئے کہ وہ مرد بھی دو ٹکے کا ہی  قرار دیا جانا چاہیئے۔ دراصل ہمارا مسئلہ یہ ہے کہ ہم ایک میل ڈومیننٹ سوسائٹی (Male Dominent Society)  میں رہتے ہیں جہاں عورت سے تو عفت و حیا کا تقاضہ کیا جاتا ہے لیکن مرد کو ہر طرح کی چھوٹ حاصل ہوتی ہے۔ جہاں عورت کو تو بدکاری پر  سولی چڑھانے کا رواج ہے لیکن مرد کے کتنی نامحرم عورتوں کے ساتھ معاشقے رہ چکے ہیں یہ اس کی مردانگی کی علامت  سمجھے جاتے ہیں۔ جب کہ اسلام   کی تعلیمات میں ایسی کوئی تخصیص نہیں بلکہ  حقیقت تو یہ ہے کہ اسلام پہلے مرد کو غض بصر کا حکم دیتا ہے اس کے بعد  عورتوں کو اپنی عفت کی حفاظت کرنے کا عندیہ ظاہر کرتا ہے۔  اور ایسا کیوں نہ ہو جبکہ اسلام دین فطرت ہے اور اس کو معلوم ہے کہ مرد کی طبیعت میں اقدام جبکہ عورت کی طبیعت میں ٹھہراؤ پایا جاتا ہے۔ آپ اس سلسلے کی تمام آیات و روایات دیکھ جائیے۔ ہر جگہ آپ کو مردوں کو خود کو روکے رکھنے کا حکم  پہلے ملے گا اور اس کے بعد عورتوں کو اپنی عفت و حیا کی پاسداری  کا حکم ہوگا۔ سورۃ النور میں  آیت نمبر ۳۰ میں عورتوں کو مخاطب کرنے سے قبل قرآن مردوں  کے بارے میں حکم دیتا ہے کہ  اے نبی! مومن مردوں سے کہو کہ اپنی نظریں نیچی رکھیں اور اپنی عصمت و عفت کی حفاظت کریں۔ یہ ان کے لئے پاکیزگی کا طریقہ ہے۔ یقیناً اللہ جانتا ہے کو  جو کچھ وہ  کرتے ہیں اور مومن عورتوں سے کہو کہ نگاہیں نیچی رکھیں اور اپنی عصمت  کی حفاظت کریں۔ اس کے بعد ہی قرآن عورتوں کو سینوں پر اوڑھنیاں ڈالنے اور دیگر احکامِ حجاب دیتا ہے۔ احادیث میں آپ کو جابجا ایسے احکامات ملتے ہیں  جہاں نبی ﷺ  مرد صحابہ کو اپنی نظریں روکنے کا حکم دیتے ہیں جیسا کہ سنن ابو داؤد میں سیدنا جریرؓ سے مروی ہے کہ  میں نے نبی ﷺ سے پوچھا کہ اگر عورت پر اچانک نظر پڑجائے تو کیا کروں؟ آپﷺ نے فرمایا کہ نظر پھیر لو۔ اسی طور کی روایت سیدنا علیؓ سے بھی مروی ہے۔  یہاں تک کہ آپﷺ نے فرمایا کہ جو شخص کسی اجنبی عورت کے محاسن پر شہوت  کی نظر ڈالے گا تو قیامت کے روز اس کی آنکھوں میں پگھلا ہوا سیسہ ڈالا جائے گا۔  گویا شرم و حیا اور عفت کے جس قدر احکامات  خواتین کے لئے ہیں، اسی قدر شدت سے بلکہ اس سے زیادہ  قوت سے مردوں کے لئے اسلام نے دئیے ہیں۔ سو اگر کوئی عورت دو ٹکّے کی عورت کہلاتی ہے تو اس عورت کے دو ٹکّے کے بننے میں اکثر و بیشتر کسی" دو ٹکّے کے مرد" کا ہی ہاتھ ہوتا ہے۔ پھر اکیلے عورت کو قصوروار ٹھہرا کر یا اس کا قصور بڑھا کر دکھانا عدل و انصاف کے تقاضوں سے کچھ لگا کھاتا محسوس نہیں ہوتا۔ یہاں کوئی یہ ضرور کہہ سکتا ہے کہ عورت کا قصور اس لئے زیادہ ہے کہ اس کی بدکاری نسل و وراثت کے لئے خطرے و خلط ملط کا موجب بن سکتی ہے۔ لیکن یہ استدلال بھی درست نہیں،  عورت کی بدکاری سے جس نسل و وراثت کو خطرہ اور اختلاط لاحق ہے، اس میں کسی دو ٹکے کے مرد کا نطفہ ہی شامل ہوگا، اس کے بغیر تو یہ ہونا محال ہے اور اگر واقعی ایسا کوئی  فرق ہوتا تو قرآن و سنت میں  بے حیائی و بدکاری کے ضمن میں مرد و عورت کی سز ا میں کوئی تفریق لازمی ملتی لیکن ہم دیکھتے ہیں کہ بد حیائی کے ضمن میں قرآن و سنت مردوعورت کی سزا و عقوبت میں کوئی فرق نہیں کرتا۔ کنوارہ مرد  ہو یا عورت زنا کرینگے تو ان کو سو کوڑے پڑینگے۔ شادی شدہ مرد و عورت زنا کرینگے تو ان کو رجم کیا جائے گا۔  سو اسلام خود بے حیائی و بدکاری کے ارتکاب کے ضمن میں مردو عورت میں کوئی فرق کرنے کا قائل نہیں تو پھر ہم کیوں کوئی فرق کریں۔ الغرض اس تحریرِ طولانی کا مقصد صرف یہ تھا کہ ہمارے معاشرے میں صرف عورت سے عفت و حیا کی امید رکھنا اور مرد کو ہر طرح کی چھوٹ دے دینا یا پھر اس کے لئے معیارات کو نرم رکھنا عین خلافِ قرآن و سنت  و عدل اور منافقت  ہے۔  ہمیشہ نہیں لیکن زیادہ تر کوئی عورت  "دو ٹکّے " کی تب ہی بنتی ہے جب اس کو کوئی "دو ٹکّے" کا مرد ٹکراتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158402543839903
سروری زیبا فقط اسی ذات بے ہمتا کو ہے ========== اللہ کے علاوہ کوئی مشکل کشا، حاجت روا، غوث اعظم، دستگیر، غریب نواز، گنج بخش، بگڑی بنانے والا نہیں ہے۔ جو کسی غیر اللہ کو ان ناموں سے پکارتا یا یاد کرتا ہے وہ جہری شرک کا مرتکب ہے۔ مرنے کے بعد مردہ اور اس دنیا کے درمیان برزخ کی آڑ حائل ہوجاتی ہے۔ نہ ہی مردہ زندہ کی پکاریں سن سکتا ہے اور نہ ہی اس دنیا میں آکر اسکی کسی طور کی مدد کرسکتا ہے۔ جو مرگیا وہ زندوں کا محتاج بن گیا۔  مردہ زندوں کو کچھ نہیں دے سکتا تاہم وہ خود ان کی دعائے مغفرت کا محتاج بن جاتا ہے چاہے وہ کتنا ہی بڑا ولی کیوں نہ ہو۔ قبروں سے فیض حاصل کرنے کے سارے عقیدے گمراہ کن ہیں۔ کبھی کوئی صحابی برکت کے حصول کی غرض سے نبی صلی اللہ علیہ وسلم کی قبر پر حاضر نہیں ہوا اور نہ ہی کوئی تابعی کبھی کسی صحابی کی قبر پر اس مقصد سے کھڑا ہوا۔ مندروں اور مزاروں میں صرف "کھڑے" بتوں اور "پڑے" بتوں کا فرق ہے۔ ایک جگہ ڈنڈوت ہوتا ہے تو دوسرے طرف سجدہ تعظیمی، ایک جگہ بجھن ہوتا ہے تو دوسری طرف قوالی، ایک جگہ ٹانڈو ہوتا ہے تو دوسری طرف رقص و حال، ایک جگہ بت کو چادر اوڑھائی جاتی ہے تو دوسری طرف قبر کو چادر چڑھائی جاتی ہے، ایک جگہ ماتا کے اشنان کا پانی ہوتا ہے تو دوسری طرف قبر کی دھوون، ایک جگہ پرساد ہوتا ہے تو دوسری طرف تبرک۔ الغرض دونوں جگہ الگ الگ ناموں سے ایک ہی سوانگ بھرا جاتا ہے۔ سو شرک کی ان غلاظتوں سے اپنا دامن بچا کر رکھیں اور صرف اور صرف اس ایک اللہ کو بغیر کسی واسطے وسیلے اور تعویذات کے مدد کے پکارئیے۔ دنیا میں ہر دے سکنے والا بار بار طلب کرنے کی صورت میں چڑ جاتا ہے لیکن اللہ کو اپنے بندوں کا بار بار مانگنا نہایت پسند ہے۔ دنیا میں لوگ سفارش کے زیر اثر دیتے ہیں اور اللہ کو براہ راست مانگنے والے پر پیار آتا ہے۔ سو صرف اس سے مانگئے، جی کھول کر مانگئے، بار بار مانگئے۔ اگر اس نے اس دنیا میں آپکی دعا کو شرف قبولیت نہ بھی بخشا تو آخرت میں ان دعاؤں کے طفیل نیکیاں آپکی جھولیوں میں ڈال دے گا۔ سو ہر حال میں مانگنے والے کا ہی فائدہ ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158407974134903
اگر موت ہی ہر زندہ شے کا اختتام ہےتو کیوں نہ اللہ کے راستے میں ہو۔ (خیر الدین باربروسہ)اگر موت ہی ہر زندہ شے کا اختتام ہےتو کیوں نہ اللہ کے راستے میں ہو۔ (خیر الدین باربروسہ)

##############################
https://web.facebook.com/mohammad.f.haris/posts/10158406084949903
نبی ﷺ کا امت کے اعمال سے باخبر ہونا ======== دوست نے سوال کیا کہ کیا نبی ﷺ امت کے اعمال سے باخبر ہیں؟ کیا آپ ﷺ کو اپنی امت کی خبر ہے کہ وہ کس حال  کو پہنچی ہوئی ہے؟ دیکھئے اس سلسلے میں اول تو یہ عرض ہے کہ قرآن و سنت کی واضح نصوص  اس پر دال ہیں کہ ایک دفعہ جو دنیا سے رخصت ہوگیا اس کو یہاں کے حالات کا کچھ علم نہیں۔  اس پوری کائنات میں واحد ذات جو عالم الغیب ہےوہ  اللہ عزوجل کی ذات ہے۔ اس کے علاوہ کسی کو  ایسی کوئی بات نہیں معلوم جو اس کی نظروں کے سامنے نہ ہورہی ہو۔ یاد رکھئے کہ اعمال کے پیش ہونے کی جگہ ازروئے قرآن صرف اور صرف بارگاہِ   اللہ عزوجل ہے۔ یہ صرف اللہ کا حق ہے کہ تمام لوگوں کے اعمال اس کے حضور پیش ہوں۔ قرآن کی معتدد آیات اس متعلق  قطعیت سے فیصلہ دیتی ہے۔ جیسا کہ سورۃ ھود آیت ۱۲۳ میں اللہ فرماتا ہے کہ والیہ یرجع الامر کلہ یعنی  اسی کی طرف  ہی ہر کام لوٹایا جاتا ہے یا پھر سورۃ الشوریٰ آیت ۵۳ میں حکم آتا ہے کہ الا الی اللہ تصیر الامور یعنی خبردار (جان لو کہ) اللہ ہی طرف تمام کام رجوع کرتے ہیں۔ یہی بات سورۃ البقرۃ آیت ۲۱۰، سورۃ آل عمران آیت ۱۰۹، سورۃ الانفال آیت ۴۴، سورۃ الحج آیت  ۷۶، سورۃ فاطر آیت ۴ اور سورۃ الحدید آیت ۵ میں وارد ہوئی ہے۔ گویا قرآن تو اس بابت قطعیت سے بتادیتا ہے کہ اعمال کے حاضر ہونے کی جگہ صرف اور صرف اللہ کی بارگاہ ہے۔ سو پھر یہ  نظریہ رکھنا کہ اللہ کے ساتھ ساتھ بعد از وفات نبی ﷺ کے پاس بھی لوگوں کے اعمال پیش ہوتے ہیں جن پر آپﷺ خوشی و ناراضی کا اظہار فرماتے ہیں، نبی ﷺ کو اللہ کے ساتھ شریک ٹھہرانے کے مترادف ہوگا۔ پھر بعض لوگ کہتے ہیں کہ ازروئے حدیث  ایک مسلمان جو درود پڑھتا ہے وہ آپﷺ پر پیش ہوتا ہے سو درود بھی اعمال ہی کی ایک شکل ہے سو اس سے پتہ چلتا ہے کہ نبیﷺ پر امت کے اعمال پیش ہوتے ہیں۔ اس سلسلے میں سب سے اول تو  سمجھنے والی  بات یہ ہے آپﷺ پر درود پیش ہونے والی روایات میں سے اکثر و بیشتر کی صحت محلِ نظر ہے اور ان میں سے شاید کوئی بھی ایسی روایت نہ ہو جس پر محدثین نے کلام نہ کیا ہو۔ تفصیل کے لئے اہلحدیث عالم حافظ زبیر علی زئی مرحوم کے مقالات کی طرف مراجعت کی جاسکتی ہے۔ پھر یہ بھی یاد رکھئے کہ  نبی ﷺپر پڑھا جانے والا صلوٰۃ و سلام  ایک دعا ہے اور دوسری دعاؤں کی طرح اس  دعا کا آغاز بھی اللہ کو مخاطب کرکے  ہوتا ہے جیسے کہ ہم کہتے ہیں اللھم صل علی محمد ۔۔۔ الخ۔ یعنی اے اللہ! تو محمدﷺ پر رحمت نازل فرما۔۔۔ جبکہ دعا کے متعلق دوسری روایت میں آتا ہے کہ الدعاء ھو العبادۃ یعنی دعا ہی عبادت ہے۔اور قرآن میں عبادت سے متعلق واضح طور پر مذکور ہے کہ    قُلْ اِنَّ صَلاَتِیْ وَ نُسُکِیْ وَ مَحْیَایَ وَمَمَاتِیْ لِلّٰہِ رَبِّ الْعٰلَمِیْن یعنی اے نبی! کہہ دیجئے کہ میری صلوٰۃ، میری قربانی، میرا جینا، میرا مرنا سب اللہ رب العالمین کے لئے ہے۔ اور  اسی بات کی طرف  جامع ترمذی  ابواب الدعوات  کی اس روایت میں اشارہ موجود ہے جس میں نبی ﷺ نے امت کو التحیات کی تعلیم دی ہے کہ جب تم میں سے کوئی نماز پڑھے تو یوں کہے التحیات للہ والصلوت و الطیبت السلام علیک ایھا النبی و رحمۃ اللہ و برکاتہ السلام علینا و علی عباد اللہ الصالحین   (تمام زبانی عبادتیں اور بدنی عبادتیں اور مالی عبادتیں اللہ ہی کے لئے ہیں اور اے نبی ﷺ آپ پر سلامتی ہو اور اللہ کی رحمت اور برکت ہو اور سلامتی ہو ہم پر اور اللہ کے سارے نیک بندوں پر) جب تم یہ کہو گے تو تمہارا سلام ہر نیک بندے کو جو آسمان اور زمین میں ہے پہنچ جائے گا۔ پھر کہو  اشھد ان لا الہ الا اللہ و اشھد ان محمداً عبدہ و رسولہ۔ سو ان احادیث سے یہ ثابت ہوتا ہے کہ دعا ایک عبادت ہے جو کہ اللہ کے لئے خاص ہے اور چونکہ صلوٰۃ و سلام بھی ایک دعا ہے سو یہ بھی اللھم کے صیغے کے تحت اللہ کے لئے اور اللہ کی طرف ہی راجع ہوتی ہے۔اور جس کے نتیجے میں اللہ نبی ﷺ پر سلامتی بھیجتا ہے اور ان کے درجات بلند فرماتا ہے۔ گویا اگر نبیﷺ پر درود و سلام پیش ہونے کی روایت کی صحت کو تسلیم بھی کرلیا جائے جیسا کہ بعض روایات کی صحت سے متعلق محدث العصر ناصر الدین البانی  مرحوم نے اصحیت کا موقف اختیار کیا ہے تو  نصوصِ قرآنی اور دیگر احادیث کے قرائن کے تحت نبیﷺ پر درود و سلام پیش ہونے سے مطلب آپﷺ کے درجات کی بلندی اور آپﷺ پر اللہ کی طرف سے سلامتی کا نزول ہے جیسا کہ محوبالا روایت میں  ہر نیک بندے تک سلام پہنچنے کی تصریح موجود ہے۔ اب ظاہر سی بات ہے کہ التحیات میں پڑھا جانے والا سلام  ہر زندہ و مردہ کو پہنچنے کی جو بات اس روایت میں موجود ہے تو اس سے درجات کی بلندی اور اللہ کی طرف سے سلامتی کا نزول ہی ہوسکتا ہے کیونکہ زندہ انسانوں کو تو پتہ  ہی نہیں چلتا کہ ان پر کس نے سلام بھیجا ہے سو مردوں کا تو کہنا ہی کیا۔ پھر یہاں یہ بات بھی یاد رہے کہ موطا امام مالک میں سیدنا عبداللہ بن مسعودؓ کا اثر اس سلسلے میں قولِ فیصل کا درجہ رکھتا ہے جس میں  ابن مسعودؓ   کا عمل آتا ہے کہ آپﷺ کی وفات کے بعد انہوں نے التحیات میں ایھا النبی کے الفاظ ادا کرنا موقوف کردئیے تھے لیکن بعد میں یہ سوچ کر  دوبارہ ان الفاظ کا اعادہ شروع کردیا کہ پہلے کون سا ہم نبی ﷺ کو سنانے کو مخاطب کا صیغہ استعمال کرتے تھے۔ سو اس بھی یہی ثابت ہوتا ہے کہ عندالصحابہؓ دردو و سلام نبی ﷺ پر پیش ہونا کا نظریہ غیر ثابت  ہے۔ پھر ایک وقت میں نبیﷺ  پر کڑوڑوں ، اربوں مسلمان صلوٰۃ و سلام بھیجتے ہیں اور اتنے کڑوڑوں اربوں لوگوں کے صلوٰۃ و سلام اور اعمال سے واقف ہونا  وہ بھی ہر لمحہ پر لحظہ صرف اللہ  تعالیٰ کی صفت   ہوسکتی ہے چہ جائیکہ اس کو نبی ﷺ سے منسوب کیا جائے۔ المختصر نبی ﷺ پر صلوٰۃ و سلام پیش ہونے کی روایات کے ضمن میں آپﷺ پر امت کے اعمال پیش ہونے کو قیاس کرنا کچھ درست استدلال محسوس نہیں ہوتا۔ یہ خاصیت و وصف صرف اللہ تعالیٰ کو حاصل ہے کہ  تمام امور و اعمال صرف اور صرف اس کی طرف پلٹائے جائیں۔ اب جہاں تک بات رہی نبیﷺ کا امت کے اعمال سے  باخبر ہونے کی تو اس متعلق بھی قرآن و حدیث صراحت سے بیان کردیتا ہے کہ آپﷺ کو امت کے اعمال و احوال کی کوئی خبر نہیں۔ آپﷺ اپنی برزخی زندگی میں  جنت کی نعمتوں سے لطف اندوز ہورہے ہیں اور ایک ایسے عالم میں موجود ہیں جہاں سے ان کو دنیا والوں کی کوئی خیر خبر نہیں جیسا کہ سورۃ المومنون آیت ۱۰۰ میں اللہ تصریح کردیتا ہے کہ و من ورائھم برزخ الی یوم یبعثون یعنی ان  (سب وفات پاجانے والوں) کے پیچھے برزخ حائل ہے دوبارہ اٹھائے جانے والے دن تک  (یعنی روزِقیامت)۔ گویا نہ اُس عالم کے لوگوں کو اِس عالم کے لوگوں کا شعور ہے اور نہ اِس عالم کے لوگوں کو اُس عالم کے لوگوں کا شعور ہے۔ یہی وہ بات ہے  جس کی طرف حوضِ کوثر والے واقعہ میں استدلال پنہاں ہے کہ  جب روزِ آخرت آپﷺ کی امت میں سے کچھ لوگوں کو حوضِ کوثر سے ہٹا کر جہنم کی طرف لے جایا جائے گا اور آپﷺ فرمائیں گے کہ  انہیں کہاں لئے جارہے ہو،یہ  تو میرے امتی ہیں تو آپﷺ کو جواب دیا  جائے گا کہ  انک لا تدری ما احدثوا بعدک یعنی آپﷺ کو نہیں معلوم کہ ان  (ہٹائے جانے والے) لوگوں نے آپ کے بعد دین میں کیا کیا نئی باتیں داخل کردیں۔  اس پر آپﷺ فرماتے ہیں کہ میں وہی جواب دونگا جو عیسیٰ علیہ السلام کہیں گے کہ و کنت علیھم شھیداً ما دمت فیھم فلما توفیتنی کنت انت الرقیب علیھم (سورۃ المائدہ آیت ۱۱۷) یعنی  اور میں جب تک ان میں رہا تو ان پر نگرانی  کرتا رہا پس جب تو نے مجھے اٹھالیا تو صرف تو ہی ان پر نگراں رہا۔ پھر آپﷺ کو بتایا جائے گا کہ یہ وہ لوگ ہیں جو آپ کے بعد دین سے پھر گئے۔ اس پر نبیﷺ ان لوگوں سے اپنی بیزاری کا اظہار فرماتے ہوئے کہیں گے سحقاً سحقاً لمن بدل بعدی یعنی دور رہو دور رہو جس نے میرے دین کو بدل ڈالا۔  اس ایک روایت سے صاف واضح ہوجاتا ہے کہ  اگر نبی ﷺ پر امت کے اعمال پیش ہوتے یا آپﷺ کو کچھ بھی اس امت کے احوال کی خبر ہوتی تو آپﷺ حوضِ کوثر پر سے ہٹائے جانے والے لوگوں کے متعلق لاعلمی و تعجب کا اظہار نہ فرماتے۔ الغرض قرآن و حدیث کی نصوص سے یہ بات تصریح سے ثابت ہوتی ہے کہ امتیوں کے اعمال پیش ہونے کی جگہ صرف اور صرف اللہ کی بارگاہ ہے اور وہی تمام لوگوں کے اعمال و احوال سے واقف ہے ، باقی کوئی ذات و شخصیت چاہے وہ کوئی برگزیدہ نبی  یا ولی ہی کیوں نہ ہو، اس کو لوگوں کے اعمال و احوال کی بعد از وفات کوئی خیر خبر نہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158412354859903
بڑے ذہن نظریات پر بات کرتے ہیں جبکہ چھوٹے ذہن شخصیات پربڑے ذہن نظریات پر بات کرتے ہیں جبکہ چھوٹے ذہن شخصیات پر

##############################
https://web.facebook.com/mohammad.f.haris/posts/10158409301414903
نبی ﷺ کو خواب میں دیکھنا =========== دوست نے سوال کیا کہ یہ جو لوگ دعویٰ کرتے ہیں کہ انہوں نے خواب میں نبی ﷺ کو دیکھا، اس کی کیا حقیقت ہے جبکہ یہ بھی ایک بدیہی حقیقت اور کتبِ علماء و مسالک سے ثابت ہے کہ نبی ﷺ نے برِصغیر پاک و ہند کے تقریباً  ہر مسلک کے علماء کے خواب میں آکر ان کے مسلک کے حق ہونے کی خوشخبری اور دوسرے  تمام مسالک کے ناحق ہونے کی وعید سنائی ہے تو پھر ایک ساتھ یہ سارے مسلک کیونکہ حق پرہوسکتے ہیں اور کیونکر ناحق پر ہوسکتے ہیں۔ دیکھئے مختلف مسالک اس بابت کیا کہتے ہیں، اس کی توضیح دینا ان پر واجب ہے، اس احقر پر نہیں۔ جہاں تک نفسِ مسئلہ کا تعلق ہے تو اس سلسلے میں جو کچھ میں قرآن و حدیث اور علمائے حق کی تصریحات سے سمجھ پایا ہوں، آپ کے گوش گزار کردیتا ہوں۔ صحیح بخاری کتاب التعبیر میں امام بخاری اس سلسلے میں پانچ روایات لے کر آئے ہیں، جن سب میں تقریباً یہی مذکور ہے کہ آپﷺنے فرمایا کہ جس نے مجھے خواب میں دیکھا،  اس نے مجھے ہی دیکھا اور یاد رکھو شیطان میری صورت اختیار نہیں کرسکتا۔ تاہم ان میں سے ایک روایت میں ان الفاظ کا اضافہ موجود ہے جو کہ  اس مسئلے کی عمدہ توضیح کردیتے ہیں کہ  من رانی فی المنام فسیرانی فی الیقظۃ یعنی جس نے مجھے خواب میں دیکھا وہ عنقریب بیداری میں اٹھنے کے بعد مجھے دیکھے گا۔ سو روایت میں مَن کے عام ل لفظ کی تحدید خود روایت کے دوسرے الفاظ فی الیقظۃ سے ہورہی ہے کہ نبی ﷺ کو خواب میں دیکھنے والے انکو بیداری میں بھی دیکھ لینگے یعنی  اس سے مراد اصحاب رسولﷺ ہیں۔  جہاں تک آپﷺ نے یہ فرمایا کہ شیطان میری صورت اختیار نہیں کرسکتا تو اسکا مطلب یہ لازم نہیں آتا کہ خواب میں آکر رسول اللہﷺ ہونے کا دعویٰ کرنے والی شخصیت لازمی آپﷺ کی ہی ہوگی، بلکہ ان الفاظ سے صرف یہ ثابت ہوتا ہے کہ شیطان آپﷺ کی صورت اختیار کرکے کسی بھی انسان کو دھوکا نہیں دے سکتا مثال کے طور پر ایسا نہیں ہوسکتا کہ نبی ﷺ نے سیدنا ابو سفیانؓ کو جب نجران کا والی بنا کر  بھیجا تو شیطان سیدنا ابو سفیانؓ کے خواب میں آکر ان کو  بولے کہ زکوٰۃ لینا چھوڑ دو، اب  تیز رفتار ترسیل کے ذرائع تو موجود نہیں اس وقت کہ سیدنا ابو سفیانؓ فی الفوز اس بات کی  کنفرمیشن کرسکیں، سفر پر قاصد روانہ کریں تو اسکو مدینہ پہنچنے میں کافی دن لگ جائیں  سو اس بیچ کے عرصے میں حکمِ رسالت ﷺ پر عمل کیا جائے یا نہیں، اسی لئے اللہ کی طرف سے شیطان پر یہ قدغن لگادی گئی کہ وہ آپﷺ کی شکل اختیار نہ کرسکے اور یوں آپﷺ کے اصحاب کے لئے اس طرح کی ہر مشکل کا سدِباب ہوجائے۔ یہ ہے اصل مراد اس روایت سے کہ شیطان آپﷺ کی "اصل صورت" کبھی اختیار نہیں کرسکتا۔ تاہم ایسا ضرور ہوسکتا ہے کہ وہ کسی ایسے شخص کے خواب میں، جس نے آپﷺ کو کبھی نہ دیکھا ہو، آکر دعویٰ کرے کہ وہ نبی ﷺ ہے جبکہ وہ نبی ﷺ کی اصل صورت نہ ہوگی، البتہ اس بندے کے پاس اس دعویٰ کو جانچنے کا کوئی ذریعہ نہیں ہوگا۔ سو روایت سے صرف یہ ثابت ہوتا ہے کہ شیطان نبی ﷺ کی صورت اختیار نہیں کرسکتا، یہ ہرگز ثابت نہیں ہوتا کہ کسی انسان کے خواب میں آکر نبی ﷺ ہونے کا دعویٰ کرنے والا شخص لازمی آپﷺ ہی ہونگے۔ پھر آپﷺ کا آج کسی امتی کے خواب میں آنے سے کیا مراد ہے؟  جس طرح کے دعویٰ آج کئے جاتے ہیں کہ نبی ﷺ نے فلاں کے خواب میں آکر اس کو فلاں بشارت سنادی تو یہ تو آپﷺ کو عالم الغیب اور اس دنیا سے رخصت ہوجانے کے بعد بھی یہاں کے حالات پر مطلع ہونا ماننا ہوا  جو کہ ازروئے قرآن و حدیث  صریح شرک ہے۔  قرآن و حدیث میں صاف مذکور ہے کہ اس دنیا سے رخصت ہوجانے کے بعد آپﷺ کو اس دنیا اور یہاں کے باسیوں کے حالات کا کچھ علم نہیں۔ جیسا کہ سورۃ المائدہ آیت نمبر  ۱۰۹ میں تصریح ہے کہ  قیامت کے روز اللہ تعالیٰ سارے پیغمبروں کو جمع کرے گا اور ان سے پوچھے گا کہ تمہاری امت نے کہاں تک دعوت الہٰی کی اجابت کی؟ سارے پیغمبر کہیں گے کہ ہمیں کچھ خبر نہیں، غیب  کا علم رکھنے والا تو صرف تو ہے۔اسی طرح کا مضمون اس حدیث میں بھی موجود ہے جس کو امام بخاری اپنی صحیح کی کتاب التفسیر میں لائے ہیں اور  جس میں مذکور ہے کہ  روزِ محشر جب آپﷺ کے بعض امتیوں کو حوضِ کوثر پر آتے آتے جہنم کی طرف لے جایا جائے گا اور آپﷺ پوچھیں گے کہ یہ میرے امتی ہیں پھر ان کے ساتھ ایسا سلوک کیوں تو آپﷺ کو جواب دیا جائے گا کہ آپ ﷺ کو نہیں معلوم کہ آپ ﷺکے بعد انہوں نے کیا کیا بدعتیں ایجاد کرلی تھیں۔ اس طرح کی دسیوں قرآنی آیات  اور احادیث ثابت کرتی ہیں کہ نبی ﷺ اور اس دنیا میں بعد از وفات  اب کوئی تعلق نہیں اور آپﷺ کو اس دنیا کے لوگوں کے حالات سے کوئی جانکاری و معلومات نہیں سو یہ ممکن ہی  نہیں کہ آپﷺ کسی عالم فاضل بزرگ یا صوفی کے خیال میں آکر اسکو اپنی تائید و تحسین سے نوازیں ۔ پھر یہ بھی عجب طرفہ تماشہ ہے  کہ جو حضرات دعویٰ کرتے ہیں کہ نبی ﷺ ان کے خواب میں آئے، ان کے یہ دعاوی اتنے  معمولی معمولی باتوں کے ردِ عمل میں ہوتے ہیں کہ عقل حیران و ششدر رہ جاتی ہے۔ کبھی دعویٰ کیا جاتا ہے کہ  بلی کے بچے کو گھر سے باہر نکالنے پر خواب میں آکر نبی ﷺ نے سرزنش کی تو کبھی دعویٰ کیا جاتا ہےکہ فلاں سائل کی حاجت برآری نہ کرنے پر آپﷺ نے خواب میں تشریف لاکر تنبیہ فرمائی۔ گویا معمولی معمولی روز مرہ کے واقعات پر آپﷺ کو خوابوں میں بلا لیا جاتا ہے جبکہ  اس امت میں اس سے زیادہ کڑے وقت اس امت کے بہترین انسانوں پر آئے لیکن کبھی نبی ﷺ نے ان کے خوابوں میں آکر ان کو مفاسد و فتنہ کے سدِباب کے لئے کوئی ہدایت نہ کی۔ جنگِ جمل و صفین میں ہزاروں مسلمانوں نے ایک دوسرے کی گردنیں کاٹ ڈالیں لیکن نہ تو نبی ﷺ سیدہ عائشہؓ کے خواب میں آئے کہ انکو ارشاد فرمادیتے کہ علیؓ کے خلاف نہ نکلو اور نہ سیدنا علیؓ کے خواب میں آئے کہ انکو ہدایت کردیتے کہ عائشہؓ کا مقصد تمہاری خلافت سے تعارض نہیں بلکہ قاتلینِ عثمانؓ کا زور توڑنا ہے۔ نہ ہی آپﷺ سیدنا معاویہؓ کے خواب میں آئے کہ  ان کو تنبیہ کردیتے کہ علیؓ کی بیعت کرلو پھر قاتلینِ عثمانؓ کا معاملہ نپٹالینا اور نہ سیدنا علیؓ سے فرمایا کہ جب معاویہؓ دفاعی پوزیشن میں ہے تو کیوں اس کے خلاف قتال کو نکلتے ہو۔ یہی نہیں بلکہ  جب سیدنا حسینؓ کوفہ کے لئے عازمِ سفر ہوتے ہیں اور  آپ کے اہل اور اصحابِ رسولﷺ آپ کو روکتے ہیں تو اس وقت بھی نبی ﷺ اپنے اس محبوب نواسے کے خواب میں نہیں آتے کہ سیدنا حسینؓ کو منع کردیں کہ کوفہ کی جانب قاصدِ سفر نہ ہوں ورنہ شہید کردئیے جاؤگے۔سیدنا ابو بکرؓ کے دور میں ارتداد کا فتنہ کھڑا ہوا، لوگوں نے زکوٰۃ دینے سے انکار کردیا، سیدنا عمر ؓ سمیت بیشتر صحابہ نے ان لوگوں کے خلاف سیدنا ابو بکرؓ کو نکلنے سے منع فرمایا لیکن اس کے باوجود سیدنا ابو بکرؓ صرف ایک اپنے شرح صدر پر ان لوگوں کے خلاف نکلنے کا فیصلہ فرماتے ہیں، اس وقت بھی نبی ﷺ نے آپؓ کے خواب میں آکر آپؓ کو اس متعلق کوئی ہدایات نہیں کیں اور نہ ہی سیدنا ابو بکر ؓ نے ایسی کسی ہدایت کا ذکر فرمایا بلکہ اس فیصلے کو کُلّی اپنی صوابدید پر سرانجام دیا۔  امام  مالک، امام بخاری وامام مسلم کو کتنی کڑی محنتیں کرنی پڑیں جمع احادیث میں، راویوں کے حالات جانچنے کے لئے شیخین کو اسفار کرنے پڑے تاکہ احادیث کی صحت کی بابت حکم قائم کرسکیں لیکن اس وقت بھی آپﷺ نہ کبھی امام بخاری کے خواب میں آئے اور نہ امام مسلم کے خواب میں کہ ان کو اس مشقت سے بچا لیتے اور  بتادیتے کہ  یہ حدیث مجھ سے صحیح منسوب ہے اور یہ حدیث فلاں راوی کا دجل ہے۔ یہی نہیں بلکہ آج تو باقاعدہ چِلّے موجود ہیں جن کے ذریعہ نبی ﷺ کو خواب میں "درآمد" کیا جاتا ہے، استغفراللہ۔ لیکن افسوس امام بخاری و مسلم کو یہ چِلّے معلوم نہ تھے کہ ان پر عمل پیرا ہوکر مشقت سے بچ جاتے اور نبی ﷺ سے خوابوں میں اپنی جمع کردہ احادیث کی صحت سے متعلق معلومات لے لیتے۔ المختصر ایک لمبا قضیہ ہے کہاں تک نپٹایا جائے۔ ہم یہ قطعی نہیں کہتے کہ جن لوگوں نے اپنے خوابوں میں نبی ﷺ کے آنے کی بات کی وہ سارے کے سارے جھوٹے یا دجا ل ہیں۔ حقیقت میں ان میں سے بیشتر لوگ سچے ہیں لیکن ان کا سچ یہ ہے کہ انہوں نے جو خواب میں دیکھا اسکو بیان کردیا، البتہ انہوں نے خواب میں جو کچھ دیکھا کیا وہ واقعی سچ ہے، اسکا فیصلہ سوائے اللہ کے کوئی نہیں کرسکتا۔ محترم اہلحدیث عالم جناب عبدالرزق گھمن  حفظہ اللہ نے اس سلسلے میں کیا ہی عمدہ مثال دی تھی کہ  ہر وہ شخص جس نے میرے والد کو نہیں دیکھا ہوا، اگر کل کو اس کے خواب میں میرے والد آتے ہیں تو ضروری نہیں کہ اس نے میرے والد کو اصل شکل میں ہی دیکھا ہو، بلکہ اغلب گمان یہی ہے کہ اس نے کسی اور صورت کودیکھا ہوگا جس کو اس کے دماغ نے میرا والد بنا کر پیش کیا۔ بعینہٖ یہی بات نبی ﷺ کے خوابوں میں آنے سے متعلق بھی ہے جبکہ صحابہ کرامؓ کے علاوہ اور کسی نے نبی ﷺ کو نہیں دیکھا ہوا۔ پھر وہ کیونکر کہہ سکتا ہے کہ اس نے نبی ﷺ کو ہی خواب میں دیکھا ہے۔ ہم اپنی اس لمبی بحث کو ایک حدیث رسولﷺ پر ختم کرتے ہیں جو اس مسئلہ کی عمدہ توضیح کردیتی ہے۔ صحیح مسلم کتاب الفضائل  میں سیدنا ابو ہریرہؓ سے روایت ہے کہ رسول اللہﷺ نے فرمایا کہ اس ذات کی قسم جس کے قبضے میں محمد ﷺ کی جان ہے، تم لوگوں پر ضرور ایسا زمانہ آئیگا جب تم مجھے نہ دیکھ سکو گے  (ولا یرانی) اور مجھے دیکھنا تمہیں اپنے مال و عیال سے زیادہ محبوب ہوگا۔  اس روایت میں نبی ﷺ نے اپنی وفات کی طرف اشارہ فرمایا ہے کہ میری صحبت کو غنیمت جان کر دین کی باتیں جلدی جلدی سیکھ لو ورنہ میری وفات کے بعد تم مجھ کو کبھی نہ دیکھ پاؤ گے۔ پھر خوابوں میں آپﷺ کی زیارت چہ معنی دارد۔ تحریر: محمد فھد حارث

##############################
https://web.facebook.com/mohammad.f.haris/posts/10158415212039903
قال اللہ و قال رسول اللہ کا راست فہم ========= اپنے ذہن کی اختراع کو جب قال اللہ کہہ کر پیش کیا جائے تو وہ افتراء کہلاتی ہے۔ (محمد فھد حارث) ہمارے پاس "قال اللہ وقال الرسول" کا راست فہم اور اس کا درست مطلب جاننے کے لیے صحابہ وتابعین اور ائمہ ہدی کا منہاج موجود ہے جس کی روشنی میں ہم بہ آسانی یہ پہچان سکتے ہیں کہ کون باطل کا منادی ہے اور کون راہ حق کا مسافر۔۔۔آج عموما لوگ شکوہ کرتے ہیں کہ "ہر کوئی خود کو حق پر کہتا ہے، ایسے میں یہ فیصلہ کرنا بہت مشکل ہے کہ اہل حق کون ہیں"۔۔۔۔حالانکہ اس کا جواب بہت آسان ہے۔ آپ کو جس جس فرقے سے متعلق اشتباہ یا تحقیق کی ضرورت محسوس ہو، اس کے بنیادی نظریات کی ایک فہرست بنائیے، یا مختلف فرقوں کے امتیازی عقائد ایک ساتھ لکھیے، پھر صحابہ وتابعین اور ائمہ حدیث کے اقوال و آثار پر نظر ڈالئے کہ وہ ان نظریات سے متعلق کیا کہتے ہیں، پھر جس طرف ان کا رجحان نظر آئے وہیں ان کے ساتھ کھڑے ہو جائیے خواہ ہمارے زمانے میں ان کی تعداد کم ہو یا زیادہ۔۔۔!(حافظ شاھد رفیق) اس کی مزید وضاحت یہ ہے کہ کسی آیت یا حدیث کی شرح میں جب کوئی مفسر یا شارح اپنی کوئی ایسی تشریح یا کوئی تاویل کرتا ہے  جو الفاظ آیت و حدیث میں صراحت کے ساتھ بیان نہیں ہوتی، تو مفسر یا شارح کا یہ مفہوم و مطلب بیان کرنا، اس مفسر یا شارح کی بات ہوتی ہے، اس بات کو قرآن یا حدیث نہیں کہنا چاہیے کہ عین ممکن ہے مفسر و شارح نے جو مفہوم سمجھا ہے ، در اصل وہ درست نہ ہو ۔۔۔۔ ہم عام طور پر ایسی بات کردیتے ہیں کہ نبی کریم صلی اللہ علیہ وسلم نے فلاں بات فرمائی، اور دلیل میں یہ کہہ دیتے ہیں کہ فلاں شارح نے فلاں حدیث کا یہ مفہوم بیان کیا ہے ۔۔۔۔ (حافظ عبیداللہ) مرتبہ: محمد فھد حارث

##############################
https://web.facebook.com/mohammad.f.haris/posts/10158413577939903
اپنے ذہن کی اختراع کو جب قال اللہ کہہ کر پیش کیا جائے تو وہ افتراء کہلاتی ہےاپنے ذہن کی اختراع کو جب قال اللہ کہہ کر پیش کیا جائے تو وہ افتراء کہلاتی ہے

##############################
https://web.facebook.com/mohammad.f.haris/posts/10158415994659903
اللہ کو دیکھنا ==== دوست نے سوال کیا کہ کیا اس دنیا میں اپنی ننگی آنکھوں سے اللہ کو دیکھنا یا اسکا دیدار ممکن ہے کیونکہ اکثر کتب میں کئی لوگوں کی طرف سے اس طرح کے دعاوی پڑھنے کو ملتے ہیں۔ اس پر ہم نے ان کی جناب میں عرض کیا کہ دیکھئے قرآن و حدیث تو دونوں ہی اس  چیز کی سختی سے تغلیط کرتے ہیں۔ قرآن میں اللہ نے فرمادیا  ہے : لا تدرکہ الابصار و ھو یدرک الابصار و ھو اللطیف الخبیر (سورۃ الانعام آیت نمبر ۱۰۳) "کوئی نگاہ اس کو نہیں پاسکتی، مگر وہ نگاہوں کو پالیتا ہے اور وہ نہایت لطیف اور خبیر ہے۔" یاد رہے کہ یہ وہی آیت ہے  جو کہ سیدہ عائشہؓ نے اس وقت پیش فرمائی تھی جب  ان کے سامنے یہ کہا گیا کہ کیا نبی ﷺ نے اپنے رب کو دیکھا ہے تو آپؓ نے اس بات کی تغلیط کے لئے اس آیت سے استدلال فرمایا تھا اور ساتھ ہی صراحت کی تھی کہ جو یہ بولے کہ آپﷺ نے اپنے رب کو دیکھا ہے، اس نے جھوٹ کہا۔ (صحیح بخاری: کتاب التفسیر، باب سورۃ النجم) اسی طور سے جب موسیٰ علیہ السلام نے اللہ سے فرمائش کی کہ وہ اللہ کو دیکھنا چاہتے ہیں تو  اللہ نے صاف فرمادیا کہ  لن ترنی یعنی تم مجھے ہرگز نہیں دیکھ سکتے۔(سورۃ الاعراف) یہی وجہ رہی کہ نبی ﷺ نے تصریح کردی کہ تعلمو انہ لن یری احد منکم ربہ حتیٰ یموت یعنی "تم لوگ یہ بات جان رکھو کہ تم میں سے کوئی مرنے سے پہلے اپنے رب کو نہیں دیکھ سکے گا۔" (صحیح مسلم: کتاب الفتن، باب: ذکر ابن صیاد) قرآن و حدیث کے  ان دلائل کے باوجود بعض احباب معراج کے واقعہ سے یہ استدلال کرنے کی کوشش کرتے ہیں کہ نبی ﷺ نے معراج کے موقع پر اللہ کا دیدار کیا۔ جبکہ حقیقت یہ ہے کہ یہ  دعویٰ بھی خلاف حقیقت ہی ہے۔ نبی ﷺ نے معراج کے موقع پر اللہ کو قطعی نہیں دیکھا تھا۔ صحیح مسلم: کتاب الایمان میں "معنی قول اللہ عزوجل و لقد راہ نزلۃ اخریٰ و ھل رای النبیﷺ بہ لیلۃ الاسراء"  کے عنوان تحت امام مسلم نے کئی احادیث ذکر کی ہیں جن میں سے ایک روایت سیدہ  عائشہ ؓ کی بھی ہے جس میں وہ فرماتی ہیں کہ سورۃ التکویر کی آیت ولقد راہ بالافق المبین  اور سورۃ النجم کی آیت ولقد راہ انزلۃ اخریٰ  کی بابت میں نے نبی ﷺ نے سوال کیا تو آپ ﷺ نے فرمایا کہ "اس سے مراد جبرئیلؑ ہیں اور میں نے انہیں (آیات مذکورہ میں بیان کردہ) ان دو مواقع کے علاوہ ان کی اصل صورت میں نہیں دیکھا۔ میں نے جبرئیل کو آسمان سے اترتے ہوئے دیکھا اور ان کے جسم کے تن و توش نے آسمان و زمین کے درمیانی حصہ کو بھردیا تھا"۔ اس کے بعد سیدہ عائشہؓ نے مزید استدلال کی خاطر  سورۃ الانعام کی آیت تلاوت فرمائی کہ   نگاہیں اس کو نہیں پاسکتی پر وہ نگاہوں کو پالیتا ہے۔ اکثر لوگ  نبی ﷺ کے اللہ  کو دیکھنے کے متعلق سیدنا عبداللہ بن عباسؓ کا قول پیش فرماتے ہیں  جو کہ سورۃ التکویر اورسورۃ النجم  کی تفسیر سے متعلق ان سے مروی ہے کہ نبی ‍ﷺ نے اللہ کو اپنے دل سے دو مرتبہ دیکھا، تو اس سلسلے میں  عرض ہے کہ یہ عبداللہ بن عباسؓ کا اپنا ذاتی قول ہے یعنی موقوف روایت ہے جب کہ سیدہ عائشہؓ نبی ﷺ کی حدیث بیان فرمارہی ہیں جو کہ مرفوع ہے سو  مرفوع  کو موقوف پر تقدم حاصل ہوگا۔ پھر اس آیت کی تفسیر میں امام مسلم سیدنا عبداللہ بن مسعودؓ اور سیدنا ابو ہریرہؓ کا قول بھی لائے ہیں اور یہ اصحاب بھی ان آیتوں کا مصداق جبرئیل ؑ کو ہی قرار دیتے ہیں۔  اسی طرح صحیح مسلم  : کتاب الایمان میں ان ہی آیت کے ذیل میں بعض احادیث آتی ہیں جن میں مذکور ہے کہ جب سیدنا ابو ذر غفاریؓ نے نبی ﷺ سے پوچھا کہ کیا آپﷺ نے اپنے رب کو دیکھا ہے تو آپﷺ نے فرمایا کہ "میں نے ایک نور کو دیکھا"، ایک اور روایت میں آتا ہے کہ   "نور تھا، میں اسے کیسے دیکھتا"۔ اب جن لوگوں کو عربی نہیں آتی اور وہ صرف ترجمہ پر انحصار کرتے ہیں تو ان احادیث سے ان کو اشتباہ پیدا ہوسکتا ہے کہ غالباً اللہ نور کا بنا ہوا ہے اور نبی ﷺ نے اس نور کو دیکھا سو گویا اللہ کو دیکھا۔ تو پہلی بات تو یہ ہے کہ یہ  اشتباہ سورۃ الشوریٰ کی آیت کہ "اللہ کے مثل کوئی شے نہیں" کے سخت مخالف ہے۔  فرشتے نوری مخلوق ہیں اور اللہ نور کا خالق ہے۔ سو یہ کہنا کہ اللہ  نور ہے سخت جسارت والی بات ہوگی۔ دراصل اس باب میں لائی گئی تمام روایات کا تتبع کرنے سے اصل مسئلہ تک رہنمائی حاصل ہوجاتی ہے جیسا کہ اسی باب میں امام مسلم سیدنا ابو موسیٰ اشعری ؓ کی روایت لائے ہیں کہ  وہ فرماتے ہیں کہ نبی ﷺ نے ہمیں پانچ باتیں بتلائیں جن میں سے آخری بات یہ تھی کہ "نور اللہ کا پردہ ہے، اگر وہ اس کو کھول دے تو اس کے چہرے کی شعائیں جہاں تک  پہنچیں، مخلوق کو جلادیں"۔ پس اس سے پتہ چلتا ہے کہ معراج کی رات نبی ﷺ نے جو نور دیکھا تو وہ بذات خود اللہ نہیں، بلکہ اللہ کے  چہرے کا حجاب یا پردہ تھا۔ سو اوپر مذکور نور کو دیکھنے کی احادیث کا صحیح ترجمہ یہ ہوگا کہ  جب سیدنا ابو ذر غفاریؓ نے نبی ﷺ سے پوچھا کہ کیا آپ نے اپنے رب کو دیکھا ہے تو آپﷺ نے فرمایا کہ "میں نے (وہاں) ایک نور کو دیکھا"، اور دوسری روایت یوں ہوگی کہ   " (اس کے چہرے پر تو ) نور (کا حجاب) تھا، میں اسے کیسے دیکھتا"۔  پس ان تصریحات سے یہ بات ثابت ہوتی ہے کہ  اس دنیا میں کوئی اللہ کو نہیں دیکھ سکتا،  نہ ہی کوئی عام انسان اور نہ ہی انبیاء۔ نبی ﷺ نے بھی معراج کی رات  اللہ کو نہیں بلکہ جبرئیل علیہ السلام کو دیکھا تھا۔ البتہ یہ بات یاد رہے کہ  مومن جنت میں اللہ کا دیدار کرینگے اور اس سے زیادہ محبوب چیز ان کو کوئی اور نہ ہوگی۔ امام بخاری اور امام مسلم دونوں اس بابت کئی احادیث لیکر آئے ہیں جن سے ثابت ہوتا ہے کہ آخرت میں ایمان والے اپنے رب کا دیدار ایسے کرسکیں گے جیسا کہ چودھویں کے چاند کا دیدار کیا جاتا ہے۔  یہ اہلسنت کا متفقہ عقیدہ ہے اور اس کا انکار کسی نے نہیں کیا سوائے معتزلہ اور اہل تشیع کے۔  جہاں تک بات رہی  خواب میں اللہ کا دیدار ہونے کی  تو ایسی کوئی تصریح کسی حدیث یا موقوف روایت و اثر  میں نہیں ملتی کہ نبی ﷺ یا ان کے اصحاب رضوان اللہ اجمعین نے اپنے خوابوں میں اللہ جل شانہ کو دیکھا ہو۔ ایسے  لوگ جو خوابوں میں اللہ کو دیکھنے کا دعویٰ کرتے ہیں، وہ  اپنے ان دعووں کے خود جوابدہ ہیں۔ پھر خواب میں دیکھا گیا اصل ہے یا شیطانی وسوسہ، اسکو پرکھنے کی کیا کسوٹی و میزان ہوگی۔ خواب عموماً انسان کے تحت الشعور میں پلنے  والے خیالات ہوتے ہیں جن کو انسان سونے میں کبھی کبھی ویڈیو کی طرح انسان کا دماغ اسکو دِکھاتا ہے۔ مجھے بہت اچھے سے یاد ہے کہ میں نے اپنے بچپن میں خواب میں اللہ تعالیٰ کو ایک طویل قامت اور چھوٹی داڑھی والے شخص کی صورت میں دیکھا تھا، یہ خواب مجھے آج تک یاد رہ گیا جبکہ اس وقت میری عمر بمشکل  سات یا آٹھ سال رہی ہوگی۔ اب لازمی بات ہے کہ اللہ انسانوں کے مثل کوئی جسد تو رکھتا نہیں، اس وقت  میں نے جو کچھ دیکھا وہ وہی تھا جو میری سوچ نے مجھے دکھادیا۔ جب اللہ کے مثل کوئی شے ہے ہی نہیں تو ہم دنیا میں اس کو دیکھ کر کیسے   دعویٰ کرسکتے ہیں کہ ہم نے اللہ کو دیکھا ہے۔ جو لوگ خوابوں میں اللہ کو دیکھنے کے دعویٰ کرتے ہیں، یا تو وہ جھوٹے ہیں یا پھر شیطانی وسوسوں کا شکار۔ تحریر: محمد فھد حارث

##############################
https://web.facebook.com/mohammad.f.haris/posts/10158420349129903
دریا کو کوزے میں بند کرنا اسے کہتے ہیں۔

##############################
https://web.facebook.com/mohammad.f.haris/posts/10158422656534903
ذخیرہ حدیث اپنی قطعیت و حجیت کے ساتھ ثابت ہے۔ اللہ نے قرآن میں جس ذکر کی حفاظت کا ذمہ لیا ہے اس سے قرآن کے ساتھ ساتھ  سنت نبوی صلی اللہ علیہ وسلم بھی مراد ہے جس کا ماخذ حدیث رسول صلی اللہ علیہ وسلم ہیں۔ دین کے اثبات کے لئے خبرواحد اور متواتر میں کوئی تمیز نہیں۔ دین کے اثبات کے لئے دونوں کافی ہیں۔ اور ان کی حجیت کا منکر ، منکر حدیث ہے۔  علم الحدیث اور علم الاسماء الرجال وہ شاندار علوم ہیں جن میں کوئی قوم مسلمانوں کی برابری نہیں کرسکتی۔ روایات کو پرکھنے کے جتنے اصول ہوسکتے تھے محدثین نے سب بیان فرمادئیے ہیں۔ ان پر مزید اضافہ قطعی مناسب نہیں البتہ ان اصولوں کے تحت احادیث پر مزید تحقیق کی جاسکتی ہے۔

##############################
https://web.facebook.com/mohammad.f.haris/posts/10158425690304903
الذکر == بعض لوگ اعتراض کرتے ہیں کہ قرآن میں جس "الذکر" کی حفاظت کا وعدہ کیا گیا ہے، اس سے سنتِ نبویﷺ اور اسکا ماخذ احادیث نبویﷺ کو مراد لینا  درست نہیں۔  لیکن حقیقت میں یہ اعتراض فی نفسہٖ درست نہیں کیونکہ خود صحابہ کرام رضوان اللہ اجمعین نے قرآن و سنت  کو   نہ صرف بحیثیت ماخذِ دین ایک سمجھا  بلکہ اس کو مبرہن طور پر  منزل من اللہ بھی جانا ۔ تفصیل کے بغیر صرف ایک مثال دیکر بات ختم کرونگا کہ  صحیح بخاری  کتاب العلم میں سیدنا ابو ہریرہؓ سے روایت ہے کہ وہ فرماتے ہیں  کہ لوگوں کا خیال ہے کہ میں زیادہ احادیث بیان کرتا ہوں۔ اگر قرآن مجید میں دو آیات نہ ہوتی تو میں ایک بھی حدیث بیان نہ کرتا۔ پھر سیدنا ابو ہریرہؓ نے یہ آیات تلاوت فرمائیں:  إِنَّ ٱلَّذِينَ يَكۡتُمُونَ مَآ أَنزَلۡنَا مِنَ ٱلۡبَيِّنَـٰتِ وَٱلۡهُدَىٰ مِنۢ بَعۡدِ مَا بَيَّنَّـٰهُ لِلنَّاسِ فِى ٱلۡكِتَـٰبِ‌ۙ أُوْلَـٰٓٮِٕكَ يَلۡعَنُہُمُ ٱللَّهُ وَيَلۡعَنُہُمُ ٱللَّـٰعِنُونَ۔ (سورۃ البقرۃ آیت ۱۵۹) یعنی جو لوگ ہماری نازل کی ہوئی روشن تعلیمات اور ہدایات کو چھپاتے ہیں درآنحالیکہ ہم انہیں سب انسانوں کی رہنمائی کے لئے اپنی کتاب میں بیان کرچکے ہیں، یقین جانو اللہ بھی ان پر لعنت کرتا ہے اور تمام لعنت بھیجنے والے بھی ان پر لعنت بھیجتے ہیں۔  اب خود دیکھ لیجئے یہاں سیدنا ابو ہریرہؓ وضاحت سے احادیثِ نبویﷺ کو قرآن ہی کی طرح "نازل کردہ "روشن تعلیمات اور ہدایات قرار دے رہے ہیں۔ سو  سیدنا ابو ہریرہؓ کا یہ ایک قول ہی "الذکر" کی تشریح کے لئے کافی ہوناچاہیئے کہ الذکر سے مراد صرف قرآن نہیں بلکہ قرآن و سنت دونوں ہیں اور سنت کا ماخذ احادیث نبویﷺ ہیں جو کہ بقول سیدنا ابو ہریرہؓ منزل من اللہ بینات و الھدیٰ ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158427627824903
مولانا اسمعیل ریحان صاحب کی کتاب "تاریخ ملت اسلامیہ" پر چند اہل علم کی جانب سے اعتراض ہونے کے ضمن میں بعض احباب کا خیال ہے کہ مفتی تقی عثمانی دامت برکاتہم کی طرف سے اس کتاب پر اظہار اطمینان اہل علم کے لئے حجت ھونا چاہیے، لیکن ہمارا نہیں خیال کہ یہ درست طرزعمل ہوگا۔ کیونکہ محترم مفتی تقی عثمانی جیسے مشغول الحال علماء عموما اپنی مصروفیت کے سبب محض اعتماد وحسن ظن کے تحت سرسری مطالعے کے بعد تائیدی بیان دیدیتے ہیں۔ اس سے لازم نہیں آتا کہ کتاب من و عن نقد سے بالاتر ہوگئی ہے یا ان عالم کی کامل تائید کتاب کے مندرجات کو حاصل ہوگئی ہے۔ اسکی بین مثال علامہ اسحق صدیقی سندیلوی کی کتاب "اظہار حقیقت" پر قاضی مظہر حسین صاحب کا اولا تائیدی تبصرہ اور بعد میں اسی کتاب کے مندرجات پر نقد ہے۔ بلکہ قاضی مظہر حسین صاحب نے "خارجی فتنہ" نامی کتاب لکھ کر سندیلوی صاحب کی کتاب "اظہار حقیقت" کا جو رد کیا تھا تو اس کتاب "اظہار حقیقت" کی بابت مولانا یوسف بنوری و زکریا کاندھلوی صاحب فخریہ کہا کرتے تھے کہ یہ کتاب لکھ کر سندیلوی صاحب نے سید مودودی کی "خلافت و ملوکیت" کے زہر کا تریاق دیدیا ہے۔ سو اس لحاظ سے تو مولانا یوسف بنوری اور مولانا زکریا کاندھلوی کی تحسین کے بعد قاضی مظہر حسین کا اس کتاب پر نقد بے معنی و کالعدم قرار دیدیا جانا چاہیئے۔

##############################
https://web.facebook.com/mohammad.f.haris/posts/10158427464639903
سیدہ عائشہ رض کی کم عمری کی شادی والی روایت کے بہانے امام بخاری کی صحیح میں کیڑے بھرنے والے بابا کوڈا صاحب کا مبلغ علم یہ ہے کہ موصوف سیدہ عائشہ رض اور سیدنا علی رض کی عمروں کا تقابل کرکے سیدنا علی رض کو دس برس کا بنادیتے ہیں اور فرماتے ہیں کہ دیکھو کہا جاتا ہے کہ علی بچپنے میں ایمان لائے جبکہ وہ دس برس کے تھے جبکہ یہاں عائشہ رض کو نو برس میں بالغ کرکے بیاہ دیا جاتا ہے۔ بقول ڈاکٹر محمود احمد غازی سیدہ عائشہ رض کی کم سنی کی شادی والی روایت پر یقینا بعض اہل علم نے کلام کیا ہے تو بیشتر نے اس کلام کا رد بھی کیا ہے البتہ کسی معترض نے بابا کوڈا کی طرح اتنا بے تکا تقابل نہیں کیا کہ سیدنا علی رض کو  بعثت نبوی صلی اللہ علیہ وسلم کے وقت "دس برس کا بچہ" بنادیا ہو۔ درحقیقت بابا کوڈا صاحب نہایت جہالت کی حد تک کم علم ہیں۔ بعثت نبوی صلی اللہ علیہ وسلم کے وقت سیدنا علی رض کی عمر 10 سال نہیں بلکہ 5 سال یا اس سے کم تھی کیونکہ صحیح روایات میں سیدنا علی رض کا خود کا قول موجود ہے کہ جب جنگ بدر  ہوئی تو میں پورے بیس برس کا بھی نہ تھا۔ 2 ہجری میں ہونے والی جنگ بدر مکہ کی تیرہ سالہ زندگی کو ملا کر بعثت کے پندرہویں سال ہوئی تھی جس میں بقول سیدنا علی رض وہ بیس سال کے بھی نہ تھے۔ سو اس حساب سے بعثت کے وقت سیدنا علی رض کی عمر 5 سال یا اس سے کم بنتی ہے جس کو بابا کوڈا اپنی کوتاہ فہمی میں امام بخاری پر معترض ہونے کی غرض سے بڑھا کر بلا دلیل دس سال بنا رہے ہیں۔ کسی نے صحیح کہا ہے جھل کا کوئی حال نہیں ہوتا، بس کچھ بھی کہتے جاو۔

##############################
https://web.facebook.com/mohammad.f.haris/posts/10158429273194903
امام بخاری رحمہ اللہ اور بابا کوڈا ====== بابا کوڈا صاحب جو امام بخاری کی صحیح میں کیڑے نکالنے کی غرض سے سیدہ عائشہؓ  کی کم سنی میں شادی والی روایت پر معترض ہورہے ہیں تو موصوف سے عرض ہے کہ امام بخاری و سیدہ عائشہ ؓ کو فی الحال چھوڑئیے اور ذرا خود نبی  کریم صلی اللہ علیہ وسلم کا طرز عمل دیکھ لیجیے کہ آپ صلی اللہ علیہ وسلم نے اپنی بیٹیوں کی شادیاں کس عمر میں فرمائی تھیں۔ نبیﷺ کو نبوت اپنی شادی کے ۱۵ سال بعد ملی۔ ان پندروں سالوں میں نبی ﷺ کی چاروں لڑکیاں اور بعض مورخین کے مطابق  دو لڑکے اور بعض کے مطابق ایک صاحبزادے پیدا ہو چکے تھے۔ سب سے بڑے لڑکے قاسم تھے جن کے نام پر نبی ﷺ کی کنیت ابو القاسم تھی۔ اگر قیاساً بہت جلدی بھی مانیں تو قاسم نبوت سے ۱۴ سال یعنی نبی ﷺ کی شادی کے ایک سال بعد پیدا ہوئے ہونگے۔ پھر ان کے بعد زینبؓ پیدا ہوئیں۔ بقول مولف بنات اربعہ مولانا محمد نافع سیدہ زینبؓ اس وقت پیدا ہوئیں جب نبی ﷺ کی عمر ۳۰ سال تھی یعنی نبوت سے ۱۰ سال قبل اور پھر تاریخ سے یہ بھی ثابت ہے کہ سیدہ زینب کا نکاح سیدہ خدیجہؓ کے مشورہ سے ان کے بھانجے ابو العاص بن ربیعؓ سے نزول وحی سے پہلے ہوگیا۔ یعنی نبی ﷺ کی خود کی بیٹی زینبؓ کا نکاح۹ سے ۱۰ سال کی عمر میں ہو چکا تھا اور اسی عمر میں رخصتی بھی ہو چکی تھی۔اور یہی سیدہ زینبؓ جب جنگ بدر کے بعد مدینہ پہنچتی ہیں تو ان کے ساتھ ان کے دو بچے علی بن ابی العاص ؓ اور سیدہ امامہ ؓ بھی ہوتے ہیں۔ سیدہ زینب ؓ کا  انتقال ۸ ہجری میں قریباً تیس سال کی عمر میں ہوتا ہے۔ اب خود دیکھ لیجئے کہ نبی ؓ نے اپنی خود کی بیٹی کی شادی ۹ سال کی عمر میں نہ صرف کردی بلکہ رخصتی بھی فرمادی۔ اب بابا کوڈا کو اعتراض کرنا ہے تو ذات نبویﷺ پر بھی اعتراض کریں کہ انہوں نے اتنی کمسنی میں اپنی بیٹی کیوں بیاہی۔ اگر بابا کوڈا صاحب تھوڑی بہت علمیت و مطالعہ رکھتے تو پڑھے لکھے لوگوں کی طرح کوئی علمی اعتراض کرتے لیکن موصوف کو علم سے  بھلا کہاں تعلق، انکا مدعا سیدہ عائشہ ؓ  یا نبی صلی اللہ علیہ وسلم کی ذات کا دفاع تھوڑی ہے بلکہ اصل مقصد تو اس بہانے امام بخاری و صحیح بخاری کو ہدف تنقید بنا کر انکار حدیث کے فتنے کو پنپانا ہے سو اسکے لئے جو کوٹھا سکہ ہاتھ لگے اسکو سونا بنانے میں لگے ہیں پھر چاہے گھسنے پر  وہ کوئلہ ہی کیوں نہ نکلے۔ تحریر: محمد فھد حارث

##############################
https://web.facebook.com/mohammad.f.haris/posts/10158433757314903
پاکستان میں کھانے کا ادب صرف سربراہوں اور وزیروں کو آتا ہے، وہ خاموشی سے کھاتے ہیں!!! ہم اتنے امن پسند ہیں کہ ہمارے سب سے بڑے اخبار کا نام "جنگ" ہے!!!! مجھ میں اور میری بیوی میں بڑا عجیب سا اتفاق ہے۔ نیند کی گولیاں وہ کھاتی ہے اور سکون مجھے ملتا ہے!!!!! (منقولات)

##############################
https://web.facebook.com/mohammad.f.haris/posts/10158433006514903
جب کسی غیر مسلم کے مسلم ہونے یا کرنے کی بات کی جاتی ہے تو لبرل و سیکولر طبقہ تمسخر بناتا ہے کہ اسکو کونسے اسلام کی طرف دعوت دو گے؟ سنی اسلام یا شیعہ اسلام، وہابی اسلام یا صوفی اسلام، دیوبندی اسلام یا بریلوی اسلام۔ لیکن مقام حیرت ہے کہ یہ لبرل کسی مسلمان کے مرتد ہوکر عیسائی ہونے پر یہ سوال نہیں دہراتے کہ وہ کیتھولگ عیسائی بنے گا کہ پروٹیسٹنٹ عیسائی، بورن اگین کرسچن بنے گا یا بوگومیلزم عیسائی، ایسٹرن آرتھوڈوکس چرچ کی پیروی کرے گا یا  اورینٹیل آرتھوڈوکسی میں ضم ہوگا۔ آخر کیوں؟ مسلمان گھرانوں میں پیدا ہونے کے باوجود اسلام سے اس قدر کد و ضد کیوں ہوتی ہے ان لوگوں کو اللہ ہی جانے۔

##############################
https://web.facebook.com/mohammad.f.haris/posts/10158438981779903
فقہی مسالک کا ظہور کیونکر ہوا؟ ========== اسلام میں شریعت کے اولین ماخذ قرآن و سنت ہیں۔ اس کے بعد  اجماعِ صحابہ، قیاس، استحسان، استصحاب، مصالح مرسلہ وغیرہ  آتے ہیں اور انہیں سارے ماخذ کی روشنی  میں نئے پیش آمدہ مسائل کے حل کے لئے اجتہاد کئے جاتے ہیں۔ جب تک آپﷺ اس دنیا میں تشریف فرما رہے، مسلمانوں کو اجتہاد کی ضرورت نہ پڑی کیونکہ آپﷺ بنفس نفیس وحی الٰہی کی روشنی میں احکامات  دینے کے لئے موجود تھے، الا یہ کہ کسی موقع پر آپﷺ موجود نہ ہوں اور صحابہ کو اجتہاد کرنا پڑا۔ البتہ بعد میں اس اجتہاد کے صائب و غیر صائب ہونے کا فیصلہ خود آپﷺ کی بارگاہ سے کروالیا جاتا تھا۔ جیسے سیدنا عبداللہ بن عمرو ؓ نےقرآن کی آیت ولا تلقو بایدیکم الی التھلکۃ (سورۃ البقرۃ:۱۹۵) یعنی اپنے ہاتھوں سے اپنے آپ کو ہلاکت میں نہ ڈالو سے اجتہاد کرکے جنبی ہونے پر بیمار ی سے بچنے کی خاطر تیمم کرکے صلوٰۃ ادا  کرلی اور بعد میں جب آپﷺ کے گوش گزار  یہ معاملہ کیا تو آپﷺ نے تقریری اقرار فرمادیا۔  البتہ آپﷺ کی وفات کے بعد چونکہ وحی الہٰی کا سلسلہ بند ہوگیا تھا سو  مختلف فروعات کے سلسلے میں تنوع واقع ہونے لگا۔  فروعی مسائل میں ان تنوع اور اختلافات کے کئی اسباب تھے جن میں سرِ فہرست ہر صحابی کے پاس تمام احادیث کا موجود نہ ہونا تھا، جیسے کہ  سیدنا  عمرؓ نے ہاتھ کی  مختلف انگلیوں کی مختلف دیت کا فتویٰ دیا  لیکن جب ان کو سیدنا عمرو بن حزمؓ کے خاندان سے نبی ﷺ کی ایک تحریری حدیث ملی کہ ہر انگلی کی دیت دس اونٹ ہیں تو سیدنا عمرؓ نے اپنے فتویٰ سے رجوع کرلیا۔ آپﷺ  کی وفات کے بعد صحابہ تبلیغ دین کی غرض سے مختلف بلاد و امصار میں  پھیل گئے تھے۔ ہر صحابی نے  اپنے پاس موجود ذخیرۂ حدیث کے تحت احکام شریعہ کی تحقیق و تخریج کی جس کے سبب ان کے تلامذہ جو کہ مختلف علاقوں کے مکین تھے، ان میں فروعات کو لیکر اختلافات  ہوئے۔ فروعی احکامات میں اختلاف کی ایک بڑی وجہ دلائل کا ظاہری  تعارض بھی رہا۔ نبی ﷺ نے ایک موقع پر ایک کام کیا ہوتا جس کو اس موقع پر موجود صحابہ مشاہدہ کرکے یاد رکھتے اور اسی کے تحت فتویٰ دیتے۔ جبکہ بعض مواقع پر آپﷺ نے اسی موقع پر کوئی دوسرا معارض کام کیا ہوتا اور  اس وقت آپﷺ کے ساتھ موجود صحابہ اس کو نوٹ کرلیتے۔ یوں دو گروہِ صحابہ کے درمیان ایک ہی سنت کو لے کر اختلاف در آتا۔ ان اختلافات کو فقہاء نے بعد میں جاکر ناسخ و منسوخ، راجح و مرجوح اور مباح و مندوب کی ابحاث سے حل فرمایا۔ اسی طرح بعض دفعہ قرءات کا اختلاف بھی فقہی مسائل کے استنباط پر اثر انداز ہوتا جیسا کہ وضو میں پاؤں دھونے کی فرضیت سے متعلق اہلسنت  اور اہل تشیع میں اختلاف موجود ہے۔ قرآن کی آیت یاایھا الذین آمنوا اذا قمتم فاغسلوا وجوھکم و ایدیکم الی المرافق وامسحوا برؤوسکم و ارجلکم الی الکعبین (سورۃ المائدۃ آیت ۶) میں مشہور قراء یعنی ابن عامر، نافع اور کسائی سے ارجلکم میں لام پر فتحۃ یعنی زبر روایت کیا گیا ہے جبکہ ابن کثیر اور حمزہ وغیرہ سے ایک قراءت لام کے کسرہ یعنی زیر کے ساتھ بھی مروی ہے۔ قراءت کے اختلاف کے سبب  زبر  والی قراءت کے قائل حضرات نے وضو میں پاؤں دھونے کو فرض قرار دیا جبکہ زیر کے قائل حضرات نے اس سلسلے میں مسح  کرنے کو کفایت سمجھا۔  پھر بعض دفعہ  لفظوں میں معنوی اشتراک بھی فروعی معاملات میں اختلاف کا سبب بن جاتا ہے جیسا کہ دورِ صحابہ سے لفظ قروء کی بابت صحابہ و تابعین میں اختلاف رہا کہ اسکا مطلب طہر ہے یا حیض۔ عربی جاہلی ادب میں یہ لفظ طہر و حیض دونوں کے لئے استعمال ہوتا رہا ہے۔ اسی سبب سیدہ عائشہؓ ، ابن عمرؓ اور زید بن ثابتؓ وغیرہ  قروء سے طہر مراد لیتے تھے  جبکہ سیدنا ابو بکرؓ، عمرؓ، عثمانؓ، علیؓ وغیرہ اس سے حیض مراد لیتے تھے۔ قروء کے اس معنوی اشتراک نے  مطلقہ عورت کی مدتِ عدت کی بابت اہل علم میں اختلاف پیدا کردیا اور مدتِ عدت میں اختلاف کے سبب اس متعلق بھی اختلاف پیدا ہوا کہ طلاق کے بعد دوسرے خاوند سے نکاح ثانی کب جائز ہوسکتا ہے۔ اسی طرح بعض اوقات حدیث کے ثبوت میں شبہ  یا پھر اسکے ظاہر کا قرآن  و دیگر احادیث و قرائن کے معارض ہونا بھی فقہی مسائل کے معاملے میں اختلاف کا سبب بن جاتا ہے جیسا کہ  قلیبِ بدر کے  موقع پر سیدہ عائشہؓ کا سیدنا ابن عمرؓ کی بیان کردہ روایات  کو قرآن  کی آیت انک لا تسمع الموتیٰ کے تحت رد کرنا یا پھرسیدنا عمرؓ کا   فاطمہ بنت قیسؓ کا طلاق کے نتیجے میں نبیﷺ کو انکا رہائش و نان نفقہ نہ دلوانے والی روایت کو سورۃ الطلاق آیت نمبر ۱ کے ذیل میں قابلِ اعتماد نہ سمجھنا۔ المختصر ایسے کئی اسباب پیدا ہوتے رہے جن کی بناء پر صحابہ و تابعین میں فقہی مسائل کو لیکر اختلاف پیدا ہوا۔ بعد کے فقہاء نے صحابہ و تابعین کے  استدلات پر غور کرکے  اپنے اپنے طور پر قواعدِ اصولیہ  کا استخراج کیا اور پھر ان قواعدِ اصولیہ کی بنیاد پر فقہی مسائل کی ترتیب و تدوین کی۔ چونکہ مختلف صحابہؓ کے ہاں مذکورہ بالا وجوہات کی بناء پر مسائل کے استنباط میں اختلاف  رائے در آیا سو ان صحابہ کی اتباع میں ان کے متبعین فقہاء میں بھی قواعدِ اصولیہ کے استخراج کے موقع پر اختلاف موجود رہا۔ جیسے اہل کوفہ نے قواعدِ اصولیہ کی تدوین کے ضمن میں سیدنا عبداللہ بن مسعودؓ اور سیدنا علیؓ کے فتاویٰ اور استدلات کو پیشِ نظر رکھا تو اہل مدینہ نے سیدہ  عائشہؓ اور سیدنا عبداللہ بن عمرؓ کے  استنباط سے اپنے قواعد اخذ کئے۔ ایسا ہی کچھ اہل بصرہ ، اہل شام اور اہل مکہ کا حال بھی رہا۔ اور یوں  فقہاء کے مابین مختلف قواعدِ اصولیہ رواج پاگئے اور ان  قواعدِ اصولیہ کے تحت احکام کے استخراج و استنباط  کا فقہی مسائل  پر یہ اثر ہوا کہ  ان فقہاء کے متبعین میں  فروعی تنوع واقع ہوگیا اور مختلف بلاد و امصار میں مختلف سنتیں اور احکامات رواج پاگئے۔ تاہم ان فقہاء سے قبل بھی اور ان کے بعد بھی امت کا ایک معتدبہ گروہ ایسا موجود رہا جس نے کسی ایک امام  کے اخذ کردہ قواعدِ اصولیہ کی پیروی پر زور صرف نہ کیا ۔ یہ وہ حضرات تھے جو کہ فقہ الحدیث کے پیروکار تھے۔ چونکہ ان حضرات کےہاں  فقہ کے  کوئی متعین متون رواج نہ پاسکے جن کی پابندی کرنا، مذہب یا مسلک کے تحت لازمی ہو، سو ان کے ہاں حریتِ فکر موجود رہی اور متون کے بجائے انہوں نے احادیث پر اپنے مسلک کی بنیاد رکھی۔ گویا ان کو جب بھی کسی سلسلے سے متعلق کوئی حدیث ملتی تو یہ اس کے تحت احکامات کا استنباط کرتے۔  یعنی ائمہ اربعہ کے متبعین کے ہاں جو  حیثیت فقہی متون کو حاصل رہی وہ فقہ الحدیث کے پیروکاروں کے ہاں کتبِ حدیث کو حاصل  رہی۔ البتہ ائمہ اربعہ وغیرہ کے ہاں بھی فقہی استنباط کے لئے قرآن کے بعد اول درجہ حدیث کو ہی حاصل تھا۔ جیسا  کہ کتبِ تذکرہ میں ان ائمہ کے اپنے اقوال منقول ہے۔ البتہ ان کے متبعین نے اپنے اپنے ائمہ کے علم و تقویٰ پر اعتماد کرتے ہوئے اپنے قواعدِ اصولیہ ترتیب دئیے جن کے تحت مختلف فقہی متون وجود میں  آئے اور پھر ان متون کی روشنی میں احکامات کا استنباط کیا جانے لگا اور یوں امت میں کئی فقہی مسالک  ظہور پذیر ہوئے۔ ان فقہی مسالک میں سب سے قدیم فقہ الحدیث تھا جس کے عامل تمام ائمہ اربعہ تھے اور پھر اس کے بعد فقہ حنفی، مالکی، شافعی، حنبلی، ظاہری، زیدی، جعفری وغیرہ وجود میں آئے۔ تحریر: محمد فھد حارث

##############################
https://web.facebook.com/mohammad.f.haris/posts/10158442866094903
منکرین حدیث کا فضول اعتراض =============== یہ جو منکرین حدیث حضرات، چاہے وہ پرویزی ہوں یا غامدی، اعتراض کرتے ہیں کہ احادیث کی تدوین تو نبی ﷺ کے دور کے دو سو سالوں بعد شروع ہوئی تو پھر احادیث دین میں حجت کیسے بن سکتی ہیں، کیا اس سے پہلے لوگ اسلام پر عمل نہ کرتے تھے جو آج احادیث کے بغیر اسلام پر عمل کرنا ناممکن ٹھہرایا جاتا ہے، تو یاد رکھیئے کہ یہ اعتراض انتہائی لغو و فضول ہے۔  تدوین حدیث کرنے والے محدثین نے کوئی ہوا سے حدیثیں پکڑ کر اپنی کتابوں میں نقل نہیں کی تھیں، انکی نقل کردہ حدیثیں ان سے پہلے خیر القرون کے مسلمانوں میں رائج تھیں اور مسلمان فقہا و محدثین ان سے احتجاج کیا کرتے تھے۔ اس امت میں اس وقت چار فقہی مسالک کو عروج حاصل ہے: مالکی، شافعی، حنبلی اور حنفی۔ اما م ابو حنیفہ جو کہ فارسی النسل تھے ان کے علادہ تینوں فقہا عربی النسل ہیں۔ امام مالک مدنی تھے، امام شافعی ہاشمی النسل مکی تھے اور احمد بن حنبل  شیبانی تھی۔ آج بھی اور ان آئمہ کے زمانے میں بھی فقہ کا یہ اصول تھا کہ  کتاب و سنت یا قرآن و حدیث دونوں کو مد نظر رکھ کر پیش آمدہ مسائل کا استخراج کیا جاتا ہے اور  یہ چاروں فقہ صحاح ستہ کی تدوین سے پہلے مرتب ہوچکی تھیں۔ اب سوال یہ ہے کہ  جن احادیث کو سامنے رکھ کر ان عربی النسل آئمہ فقہا نے اپنی اپنی فقہ مرتب کی تھیں وہ احادیث ان احادیث سے جو  آئمہ صحاح نے اپنے مجموعوں میں درج فرمائی ہیں کچھ مختلف ہیں یا  نہیں، جب ہم اس سوال کا جواب تلاش کرتے ہیں تو ہم کو  نفی میں جواب ملتا ہے اور پتہ چلتا ہے کہ  صحاح کے مصنفین کے ان احادیث کے جمع کرنے سے پہلے ہی یہ احادیث امت میں مقبول و مشہور تھیں اور ان ہی احادیث کی بنیاد پر ان محدثین سے پہلے کے فقہا اپنی فقہ مرتب کر چکے تھے۔ صحاح کے جامعین  نے البتہ یہ کارنامہ ضرور انجام دیا کہ بیشمار بکھری ہوئی احادیث کو فن تنقید کے معیاروں پر کس کر کھرے سے کھوٹا الگ کر دیا۔ ان حضرات کے پاس سابقہ تحریری مجموعے موجود تھے، جن کی تفصیل بعد کے کسی موقع کے لئے اٹھا رکھتے ہیں،  اور جن شیوخ سے انہوں نے علم حدیث حاصل کیا  ان کے پاس بھی موجود تھے سو ان مولفین کی مرتب کردہ احادیث انہی مجموعوں سے اخذ کردہ تھیں۔  امام بخاری و مسلم نے اپنی صحیحین میں جو بھی احادیث نقل کیں وہ ان سے پہلے عرب محدثین اپنے نسخوں میں نقل کر چکے تھے۔ موطا امام مالک کی تقریباً ہر حدیث بخاری و مسلم میں مسند موجود ہے، اسی طرح سے صحیفہ ہمام ابن منبہ بھی بخاری و مسلم اور دیگر صحاح ستہ کی کتب میں موجود ہے اور  اسی طرح سے مسند احمد جس کے مولف عربی النسل امام احمد بن حنبل تھے  اسی کی احادیث کو امام بخاری و مسلم نے اپنی کتابوں میں اپنی سند سے نقل کیا ہے۔ سو اس امت احادیث ہمیشہ سے رواج پذیر تھیں اور ان ہی کی روشنی میں صحابہؓ، تابعین اور خیر القرون کے مسلمان دینی احکام اخذ کیا کرتے تھے۔ نشرمکرر: محمد فھد حارث

##############################
https://web.facebook.com/mohammad.f.haris/posts/10158443294129903
حدیث کا انکار کیوں؟ ==== چونکہ قرآن بذریعہ نبیﷺ امت تک پہنچا ہے اس لیے قرآن اپنے کئی بیانات میں مجمل ہوتاہے۔ اس مجمل کی تفصیل و تشریح کے لئے ذاتِ نبویﷺ کی طرف رجوع ضروری ہے۔ اب اگر حدیث کی تشریعی حیثیت کو ہی مجروح کردیا جائے تو قرآن موم کی  ایک ناک بن جاتا ہے جس کو جدھر چاہے حسبِ منشاء ادھر موڑ دیں ۔ یہی سبب ہے کہ انکارِ حدیث اور تجدد کا چولی دامن کا ساتھ رہا ہے۔ آپ کو کوئی ایسا  شخص نہ ملے گا جس پر منکرِحدیث کی تہمت صادق آتی ہو اور اس میں "روشن خیالی" اورتجدد کے جراثیم  نہ پائے جاتے ہوں۔ انکارِ حدیث کی تخم پروری مستشرقین نے کی جبکہ اس تخم سے نکلنے وا لی کونپلوں کی آبیاری کا فریضہ تجدد پسند مرعوب ذہنیت مغرب پرست طبقے نے انجام دیا۔ پھر چاہے وہ غلام احمد پرویز کی طرح کے کھلے ڈھلے  حدیث کا انکار کرنے والے  "مسٹر سوٹ بوٹ" ہوں یا پھر خبرِ واحد کی "فقہی موشگافیوں" کے پردے میں حدیث کی  تشریعت کے انکار ی غامدی صاحب ہوں۔ ایسے  تمام  حضرات  میں آپ کو ایک چیز مشترکہ نظر آئے گی اور وہ ہوگی تجدد پسندی و روشن خیالی۔ حدیث کے ہوتے ہوئے قرآن کے احکامات سے تجدد و موڈرنزم برآمد کرنا کافی مشکل ہوجاتا ہے سو مناسب خیال کیا جاتا ہے کہ مختلف حیلے بہانوں سے حدیث کی حیثیت کو مشکوک کیا جائے۔ اس سلسلے میں سب سے بہترین و کامیاب لائحہ عمل یہ ہوتا ہے کہ حدیث کی حجیت کا سرے سے  انکار کرنے کے بجائے مشکل الآثار کا فائدہ اٹھایا جائے۔ کتبِ حدیث سے ڈھونڈھ  ڈھونڈھ کر ایسی روایات سامنے لائی جائیں جن   کا  ایک عامی کی زندگی  اور اس کے شب و روز سے بھلے  کوئی تعلق نہ ہو لیکن  چونکہ وہ  بظاہر مشکل آثار ہوں اور عامیوں کے ذہنوں کو خلجان میں مبتلا کردینے کی صلاحیت رکھتی ہوں، سو ان کو ظاہر کرکے ان کی  "روشنی" میں حدیث کی تشریعت کو  مبہم کردیا جائے اور یوں ذخیرۂ حدیث کالعدم و بیکار ٹھہرجائے گا۔ اب جب ذخیرۂ حدیث کالعدم قرار پایا تو پھر کیا ضرورت رہی کہ "عقل سلیم" کے ہوتے ہوئے حدیث کو قرآن  کی تشریح و تعبیر کے لئے استعمال کیا جائے۔ لیجئے "عقل سلیم" کو اپنے ساتھ اور تفسیر بالرائے کرتے جائیے۔ اور پھر رائے بھی وہی جو چلتے زمانے کے ساتھ ہو اور  آپ کی زندگی سے قدغنیں اٹھاتی جائے۔ موسیقی حلال کیجئے، مصوری حلال کیجئے، متعہ حلال  کیجئے اور یوں غیروں میں گھل مل جائیے کہ آپ کی شناخت بھی الگ محسوس نہ ہو۔   میں تو کہتا ہوں کہ غائب کیجئے صفحۂ ہستی  اور انسانوں کے ذہنوں سے احادیث کے ان ذخیروں   کو اور پھر ایک امت بن کر دکھادیجئے تو میں جانوں۔ جسے آپ اسلامی تہذیب اور ثقافت کہتے ہیں وہ اس  "غیر مطلوب" حدیث کی ہی تو مرہون منت ہے۔ یہ نہیں رہے گی تو پھر آپ اور "وہ" دونوں ایک جیسے  ہوجائینگے اور پھر کوئی آپ پر دقیانوسیت کی پھبتی بھی نہ کس سکے گا۔ تحریر: محمد فھد حارث

##############################
https://web.facebook.com/mohammad.f.haris/posts/10158446016489903
حارث پبلی کیشنز کے بینر تلے شائع ہونے والی کتاب "دین تصوف" جو کہ تصوف سے متعلق پانچ نادر و  نایاب مقالات پر مشتمل ہے، لاہور میں ادارہ ثقافت اسلامیہ سے بھی حاصل کی جاسکتی ہے۔

##############################
https://web.facebook.com/mohammad.f.haris/posts/10158449982314903
عجیب لوگ ہیں کہتے ہیں کہ اگر اسلام میں پیشاب پینا جائز ہے تو پھر ہندووں کا کیا قصور، انکو گاؤ موتر پینے پر طعنے کیوں؟ سب سے اول تو عرض ہے کہ مسلمانوں میں شاید ہی کوئی شخص پیشاب پیتا ہو، زیادہ سے زیادہ کہا جاسکتا ہے تو یہ کہ قبل از اسلام کے بدووں میں علاج معالجے کے لئے اونٹ کا پیشاب پینے کا رواج تھا جس کو آپ صلی اللہ علیہ وسلم نے چند بیمار لوگوں کے لئے تجویز فرمادیا، اس سے یہ استدلال کرنا کہ اسلام لوگوں کو پیشاب پینے کا حکم دیتا ہے سخت خلط مبحث اور مضحکہ خیر بات ہے۔ بات محض یہ ہے کہ عرب بدووں میں علاج کا ایک طریقہ رائج تھا اور اسلام نے اسکو جاری رہنے دیا۔ گویا اسلام میں ماکول اللحم جانور کے فضلات سے علاج کرنے کا جواز موجود ہے۔ بس اور کچھ نہیں۔ جہاں تک بات رہی ہندووں کو طعنہ دینے کی تو عرض ہے کہ ہندو گاؤ موتر اپنے شرکیہ عقیدے کے طفیل پیتے ہیں جن سے ان پر گائے ماتا کی کرپا رہتی ہے۔ اب کل کو اگر کوئی لادین ہندو کسی  طبی تحقیق کے ذیل میں گائے کا پیشاب پیتا ہے تو ازروئے اسلامی تعلیمات اس پر کوئی اعتراض نہیں کیا جائے گا۔ ہندو گاؤ موتر پیتا ہے کیونکہ وہ اسکے بھگوان کا پیشاب ہے جو اسکے لئے برکت کا باعث ہے جبکہ مسلمانوں میں سے اگر کوئی یہ طریقہ علاج اپناتا ہے یا تجویز کرتا ہے تو وہ وحی الہی کی تصدیق سمجھ کر کرتا ہے کہ اسکا ماننا ہے کہ نبی صلی اللہ علیہ وسلم نے یہ بات علم الوحی سے حاصل شدہ علم کے تحت ہی کہی ہوگی۔ نہ ہی تو  مسلمانوں میں سے کوئی شخص  اونٹ کے خدا ہونے کا قائل ہے اور نہ اس کے پیشاب میں کسی غیبی برکت کا دعویدار۔ اس کی نظروں میں ازروئے حدیث اونٹ کے پیشاب میں ایسی تاثیر ہے جو انسان کو ایک خاص بیماری میں شفا دے سکتی ہے۔ یہ منشا سمجھتے ہیں مسلمان  اس حدیث کا جس میں نبی صلی اللہ علیہ وسلم نے قبیلہ عرینہ کے بیمار اشخاص کو اونٹوں کا پیشاب اور دودھ تجویز کیا تھا۔ سو ہندووں کے گاؤ موتر کی مثالیں لاکر جذباتی فضا قائم کرنے کی سعی کرنا محض پائے چوبیں استدلال بے تمکین بود کا شاخسانہ ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158449061514903
اونٹوں کا پیشاب اور قاری حنیف ڈار صاحب  ============ ہماری ایک پوسٹ پر کمنٹ  کرتے ہوئے قاری حنیف ڈار صاحب نے بخاری کی چند "متنازعہ" روایات کو درست ماننے کے ضمن میں  "روایت پرست" طبقے سے جہاں اور بہت سے مطالبات کئے تھے وہی آپ نے  تجویز دی تھی کہ  بخاری میں موجود عرینہ قبیلے کے لوگوں کو  بیماری دور کرنے کے لئے نبیﷺ کا  اونٹ کا پیشاب پینے کا حکم دینے والی روایت پر عمل کرتے ہوئے ہم کو  بھی صبح و شام اونٹ کا پیشاب پینا چاہیئے۔ اس سلسلے میں  سب سے اول تو قاری ڈار صاحب سے یہ عرض ہے کہ آپ کو کیا مسئلہ ہے اس روایت سے بھلا۔ دنیا گھوم جائیے، پوری دنیا میں مختلف اقوام میں  مختلف بیماریاں  دور کرنے کے  مختلف النوع طریقے رائج ہیں۔  ان ہی میں سے ایک طریقہ یورین تھراپی (Urine Therapy)  کے نام سے بھی  مروج ہے۔ جس طریقہ علاج کا بخاری کی روایت میں ذکر موجود ہے یہ آپﷺ کے دور میں عرب بدوؤں میں رائج تھا۔  یہاں تک کہ آج   بھی سعودیہ اور اردن کے کئی بدو قبائل کے لوگ بعض بیماریوں کے علاج کے لئے اونٹوں کا پیشاب استعمال کرتے ہیں۔ اپریل ۲۰۱۸ء میں اپنے دورۂ اردن میں وادی موسیٰ میں ہماری ملاقات خود ایک ایسے بدو سے ہوئی تھی جس نے بتایا تھا کہ ان کے ہاں اونٹوں کے پیشاب اور بکری کی مینگنیوں سے علاج کا طریقہ نہایت عام ہے۔ اب اگر ڈار صاحب نے دنیا نہیں گھومی ہوئی تو اس میں انکا قصور ہے  کہ ان کو اس طریقۂ علاج کے رواج کا علم نہیں۔ چلیں اس متعلق ہم ڈار صاحب کی معلومات میں  مزید کچھ اضافہ کردیتے ہیں۔  اپریل ۲۰۱۶ء میں ہمارا تھائی لینڈ کے جزیرے کارابی جانا ہوا تھا۔ کارابی کے ساحل پر اکثر جیلی فش لوگوں کو ڈنگ ماردیتی ہیں  جس سے کافی جلن اور تکلیف محسوس ہوتی ہے اور انسان کچھ دیر کے لئے سن ہوجاتا ہے۔   تھائی لوگوں کے درمیان یہ بات  مشہور اور پریکٹس عام ہے کہ اگر کسی کو جیلی فش ڈنگ ماردے تو  متاثرہ حصہ پر پیشاب کردیا جائے، پیشاب  میں موجود  یوریا، سوڈیم اور پوٹیشیم  وغیرہ درد کے احساس کو کافی کچھ کم کردیتے ہیں اور زہر کا اثر بھی کافی حد تک مدہم ہوجاتا ہے۔  یہی نہیں بلکہ سابق امریکن بیس بال کھلاڑی موسس روہاس (Moises Rojas)  نے اپنے ایک انٹرویو میں بتایا تھا کہ وہ اپنے ہاتھ کی نسوں کو مضبوط کرنے کی غرض سے ہاتھ پر پیشاب کرتے ہیں تاکہ بغیر گلوز (Gloves)  کے بیس بال بیٹ پکڑ سکیں  جو کہ  بلے پر ان کی پکڑ کو بہتر و مضبوط بناتی ہے۔ اسی طرح  سابق میکسیکو باکسر  یون مینوئل (Juan Manuel)  نے بھی اپنے ایک انٹرویو میں بتایا کہ وہ اپنےمشقت زدہ ورک آؤٹ اور ایکسرسائز میں مدد کے لئے کافی عرصے تک اپنا پیشاب پیتے رہے ہیں۔ بعینہٖ برازیلی مارشل آرٹ آرٹسٹ  لیوٹو (Lyoto Machida)  بھی اپنا پیشاب پینے کے عادی تھے اور ان کو یہ لت ان کے والد  کی وجہ سے لگی تھی جنہوں نے لیوٹو کی تین سال سے زیادہ عرصے پر محیط کھانسی کی بیماری کو ختم کرنے کے لئے ان کے لئے یہ طریقۂ علاج تجویز کیا تھا اور پیشاب کے استعمال سے ہی لیوٹو کی کھانسی کی بیماری ختم ہوسکی تھی۔  پھر مشہور ہالی ووڈ ایکٹریس  سارہ مائلز (Sarah Miles) کو تو ڈار صاحب جانتے ہی ہونگے، موصوفہ اس وقت ۷۵ سال سے کچھ اوپر کی ہیں  اور نہایت چاق و چوبند زندگی گزارتی رہی ہیں۔ ستمبر ۲۰۰۷ء میں   اخبار "دی اینڈیپنڈنٹ"  کو  اپنے ایک انٹرویو میں اپنی اس چاق و چوبند زندگی کا راز  بتاتے ہوئے  موصوفہ نے انکشاف کیا کہ وہ روزانہ باقاعدگی سے اپنا پیشاب پیتی ہیں اور ان کے مطابق ان کی یہ عادت ان کو بہت سے بیماریوں اور الرجیز سے دور رکھتی ہے۔ پڑوسی ملک کے  چوتھے وزیر اعظم مسٹر  مورارجی ڈیسائی سے بھی ڈار صاحب واقف ہونگے جو کہ عرصہ دراز تک انسانوں اور جانوروں کے پیشاب کو بیماریوں سے بچنے کے لئے نہ صرف استعمال کرتے رہے بلکہ اس  طریقۂ علاج کے  پرجوش مبلغ بھی رہے تھے۔ المختصر اونٹوں کے پیشاب سے  طریقۂ علاج اختیار کرنے پر ڈار صاحب کو اس قدر حیرت کیوں ہے یہ ہماری سمجھ سے باہر ہے۔ ہم مانتے ہیں کہ انسانی فطرت   عموماً نسانوں اور جانوروں کے فضلات سے کراہت محسوس کرتی ہے لیکن ضروری نہیں کہ ہر جگہ کے انسان  اس  بابت متفق الخیال ہوں۔ فطرت کے تقاضے اور طبیعت کا میلان مختلف علاقوں کے لوگوں میں مختلف ہوتا ہے۔ عرب کے بدو اور مقامی لوگ آج بھی سوسمار یعنی گوہ کا گوشت بہت شوق سے کھاتے ہیں جبکہ ہم اور آپ کو اس کے کھانے کے تصور سے ہی الٹی ہونے لگ جاتی ہے۔ اب اسکا یہ مطلب تو نہیں کہ  اپنی طبیعت و فطرت کی کراہت کو بنیاد بنا کر  ہم مطلقاً گوہ کے گوشت کو حرام یا  نہایت کریہہ سمجھنا شروع کردیں۔ پھر ہمیں تعجب اس بات پر ہے کہ اونٹوں کے پیشاب والی روایت سے ڈار صاحب کو مسئلہ کیا ہے بھلا۔ کیا اونٹ کا پیشاب حرام ہے؟ اگر ہے تو کس نص  سے؟ قرآن و حدیث میں تو کوئی ایسی نص  موجود نہیں جو اونٹوں کے پیشاب کو حرام قرار دیتی ہو۔ حرام تو درکنا ر اونٹ کا پیشاب ناپاک ہے یا نہیں اس بابت بھی  فقہاء کے مابین اختلاف ہے۔  ماکول اللحم  جانوروں  یعنی حلال گوشت والے جانوروں کے فضلات کے بارے میں دو فقہی آراء پائی جاتی ہیں۔ مالکیہ اور حنابلہ کے نزدیک حلال گوشت والے جانوروں کے فضلات پاک ہوتے ہیں جبکہ شوافع اور احناف کے نزدیک ان کے فضلات ناپاک ہوتے ہیں۔ شوافع تمام ماکول اللحم جانوروں کے فضلات کو نجاست خفیفہ میں داخل کرتے ہیں یعنی ایسی نجاست جو اگر ایک چوتھائی کپڑے پر لگی ہو تو نماز ہوجاتی ہے جبکہ امام ابو حنیفہؒ  بکری اور اونٹ کے فضلات کو نجاستِ خفیفہ اور گائے و گھوڑے کے  فضلات کو نجاستِ غلیظہ  قرار دیتے ہیں۔ اگرچہ  قاضی ابو یوسف اور امام محمد بن حسن شیبانی ماکول اللحم جانوروں کے فضلات کے نجاستِ خفیفہ میں سے ہونے پر شوافع کے ساتھ متفق ہیں۔ البتہ یہ تمام فقہی مسالک اونٹوں کے پیشاب  کے پینے کو جائز قرار دیتے ہیں۔ حنابلہ اور مالکیہ کے نزدیک یہ اس لئے حلال ہے کہ یہ پاک ہے اور اس کی حرمت پر کوئی نص وارد نہیں جبکہ  احناف اور شوافع کا  ماننا ہے کہ اونٹ کا پیشاب  بطور دوا استعمال کرنا  مباح ہے کیونکہ  ناپاک چیز بطور دوا استعمال کی جاسکتی ہے جبکہ علاج کے لئے پاک چیز موجود نہ ہو یا  کارآمد ثابت نہ ہورہی ہو۔ یہ ساری تفاصیل مغنی المحتاج جلد ۱، فتح القدیر جلد۱ اور الدر المختار جلد ۱ میں ملاحظہ کی جاسکتی ہیں اور  اگر ڈار صاحب کے لئے ان ماخذ تک رسائی ممکن نہ ہو تو وہ اس بحث کو ڈاکٹر وھبہ الزحیلی کی معروف کتاب الفقہ الاسلامی و ادلتہ کی جلد اول میں بھی ملاحظہ کرسکتے ہیں۔ الغرض ہمارا ڈار صاحب کو مشورہ ہے کہ اگر آپ کی طبیعت پیشاب کے طریقۂ علاج سے اباء محسوس کرتی ہے تو فبھا، یقیناً ہمارا بھی حال کچھ ایسا ہی ہے لیکن یہ تو کوئی بات نہ ہوئی کہ جس چیز سے آپ کی اپنی طبیعت اباء کرے، آپ اس پر نقد شروع کردیں۔ کسی چیز کی غیر مشروعیت یا ناقابل قبول ہونے کا معیار ڈار یا فھد کی  طبیعت و فطری میلان نہیں بلکہ  شریعت ہے۔  یاد رکھئے کہ عادات و معاملات میں اصل حلت کی ہے سو  اس متعلق ہر شے حلال ہے جب تک کہ اس کی حرمت پر نص وارد نہ ہوجائے۔ اونٹ کا پیشاب حرام ہے، اس متعلق قرآن و حدیث سے نص پیش کیجئے۔ اگر نہیں پیش کرسکتے تو پھر خاموشی بنائے رکھنے میں ہی عافیت ہے کہ جس چیز کو شارع نے جواز کا درجہ دیدیا ہو، آپ اس پر قدغن لگانے والے کون  ہوتے ہیں۔ اگر محض کسی انسان کا طبعی میلان حلال و حرام کا معیار بنتا تو نبیﷺ اس کے سب سے زیادہ حقدار تھے لیکن اس کے باوجود ہم دیکھتے ہیں کہ آپﷺ نے  گوہ کے گوشت سے کراہت کا اظہار فرمایا اور اس کے باوجود بعد از استفسار کہ گوہ حلال ہے سیدنا خالد بن ولیدؓ اس کو شوق سے تناول کرتے رہے۔ سو ہم ڈار صاحب سے عرض کرینگے کہ کسی شے کی حلت و حرمت کا فیصلہ شریعت پر چھوڑ دیجئے۔ آپ کیوں داروغہ بنے محض اپنے  فطری میلان کے تحت اس کے صحیح یا غلط ہونے کا فیصلہ صادر فرماتے ہیں۔ ایک شے سے متعلق آپ کی طبیعت کراہت محسوس کرتی ہے تو آپ اس سے دوری بنائے رکھئے لیکن اس پر طعن کرنا جب کہ  اس کے رد کی کوئی ٹھوس بنیاد بھی آپ کے پاس نہ ہو کہاں کی عقلمندی ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158452568904903
ہم جنس پرستی: عوامل اور سدباب ======== میری فرینڈ لسٹ میں  ثاقب الرحمٰن کے نام سے ایک صاحب ہیں، میری ان سے ذاتی شناسائی تو نہیں ہے البتہ آج ان کی ایک پوسٹ پڑھی تو کچھ عجیب تاثر ملا۔  ہم جنس پرستی سے متعلق بات کرتے ہوئے انہوں نے لکھا ہے کہ   عموماً معاشرے میں  ہم جنس پرستی کے میلان کی دو وجوہات ہوتی ہیں۔ پہلی وجہ یہ ہے کہ کچھ انسانوں میں پیدائشی طور پر  ہم جنس پرستی کی خصلت   اور اس متعلق رغبت ہوتی ہے اور جبکہ  دوسری وجہ یہ ہے کہ کچھ لوگوں کو جائز یا آسان طریقے سے  مخالف صنف  کا حصول میسر نہیں آتا اس لئے وہ  آسان طریقہ یعنی ہم جنسوں میں اپنی شہوانیت کی تسکین  کا حصول کرلیتے ہیں۔  گویا ان کے نزدیک پہلا گروہ  بائی برتھ (By Birth) ہم جنس پرست ہوتا ہے جبکہ دوسرا بائی چوائس (By Choice)  ہم جنس پرست ہوتا ہے۔ اس کے بعد مختلف نکات کا ذکر کرکے وہ فرماتے ہیں کہ بائی برتھ گروہ کو ہم جنس پرستی سے روکنا مناسب نہیں  جبکہ بائی چوائس گروہ کو  روکنا چاہیئے۔ کسی مسلمان کی طرف سےاس طرح کی تحریر کافی خطرناک محسوس ہوتی ہے کیونکہ  آپ جناب کی تحریر میں سیدھا سادھا ہم جنس پرستی کو قبولیت کا شرف دلوانے کی بات کی جارہی ہے جو کہ جدیدیت کا اصل مدعا ہے۔ حیرت کی بات ہے کہ اگر ہم جنس پرستی بائی برتھ یعنی پیدائشی نقص ہوتا تو پھر اللہ اور اس کے رسولﷺ نے اس متعلق کوئی وضاحت کیوں نہ کردی۔ بجائے اس کے کہ ہر طرح کی ہم جنس پرستی کی روک تھام کرنے کے لئے مناسب اقدامات کا اعادہ کیا جائے، یہ نہایت شکست خوردہ ذہنیت کی غمازی ہوگی کہ اس غیر فطری طبعی میلان کو قبولیت کا درجہ دلوایا جائے۔  گرچہ ہم اس موضوع پر تقریباً سال بھر پہلے تفصیل سے لکھ چکے ہیں تاہم  مناسب محسوس ہوتا ہے کہ ثاقب الرحمٰن صاحب کی اس تحریر کے ذیل میں اپنی گزارشات دوبارہ سامنے رکھ دی جائیں اور یہ بتایا جائے کہ ان  بائی برتھ حضرات کو کیسے ہم جنس پرستی سے روکا جاسکتا ہے۔  ثاقب صاحب نے جس پہلے  گروہ یعنی بائی برتھ ہم جنس پرستوں کی بات کی ہے تو  ان کی اکثریت کا یہ ماننا ہے کہ وہ ایسے پیدا کئے گئے ہیں  تاہم وہ ساتھ یہ بھی مانتے  ہیں کہ  یہ ان کی آزمائش ہے لیکن اس آزمائش سے انکو کیسے عہدہ برآ ہونا ہے، یہ انکے لئے ایک نہ حل ہونے والا معمہ ہے۔ کئی ہم جنس پرست باقاعدہ بنیادوں پر جسمانی تعلقات قائم کرتے ہیں لیکن ساتھ ہی وہ اس فعل کو گناہ بھی سمجھتے ہیں لیکن گناہ سمجھنے کے باوجود اپنی فطرت کو قصوروار ٹھہرا کر وہ اسکا بار بار ارتکاب کرتے ہیں اور پھر یہ گناہ ان کے ہاں نہایت ہلکی نوعیت کا بنتا جاتا ہے۔ ایسے بہت سے لوگ ہم جنسیت میں اس قدر منہمک ہوجاتے ہیں کہ ان کے نزدیک وہ شادی کے قابل نہیں رہتے اور انکو ایسا محسوس ہوتا ہے کہ وہ شادی کرکے اپنے یا اپنی شریک حیات کی زندگی تباہ کردینگے سو وہ اس ڈر سے شادی ہی نہیں کرتے۔ ایسے  مرد ہم جنس پرست برملا کہتے ہیں کہ ہم شادی کرکے کسی لڑکی کی زندگی کیوں تباہ کریں، اس سے بہتر ہے کہ ہم شادی ہی نہ کریں اور وہ یہ بات بہت ایجابی طریق پر اپنے تئیں صالح جذبے کے تحت سوچ رہے ہوتے ہیں لیکن شادی نہ کرنا انکو اس دلدل میں  مزید دھکیلتا جاتا ہے۔ سو اصل کرنے کا کام یہ ہے کہ ایسے افراد کے نفسیانی عوامل کو زیر بحث لاکر انکو  نارمل زندگی کی طرف راغب کیا جائے۔  برخلاف یورپی معاشروں کے اسلامی معاشروں اور ملکوں میں ہم جنس پرستی کی روک تھام کرنا زیادہ آسان ہے کیونکہ اسلامی ممالک میں  رہنے والے اکثر ہم جنس پرست اس فعل کی شناعت کے نہ صرف قائل ہوتے ہیں بلکہ اس کو سخت گناہ جان کر  ہی اس کے مرتکب ہورہے ہوتے ہیں بعینہٖ جیسے ہم سے میں بیشتر لوگ بعض گناہوں کی شناعت سے واقف ہونے کے باوجود روز مرہ زندگی میں  اپنے ایمان کی کمزوری کے سبب ان کے مرتکب ہوجاتے ہیں۔ تاہم یہ افراد اپنے آپ کو عام "اسٹریٹ "یعنی  نارمل  انسانوں سے مختلف جانتے ہیں اور خود کے اس گناہ میں ملوث ہونے کے جواز تراشتے رہتے ہیں۔اس سلسلے میں ضرورت اس امر کی ہے کہ  ایسے لوگوں کا اعتماد جیت کر انکو آہستہ آہستہ اس بات کا یقین دلایا جائے کہ وہ نارمل انسانوں جیسےہی  ہیں، کوشش کرکے ان کی صحبت اور مجالست ان کے ہم مزاج لوگوں سے ختم کروائی جائے اور غیر محسوس طریقے سے کوشش کی جائے کہ وہ اپنا زیادہ سے زیادہ وقت نارمل لوگوں میں گزاریں۔ ہم جنس پرستی کی ایک بڑی وجہ مخصوص ماحول  میں وقت گزارنا ہے۔ جب  کسی بھی وجہ سے بچپن میں کسی بچے میں نسوانیت کے آثار دِکھنا شروع ہوتے ہیں  تو اس کے رشتے دار، یار دوست اس کو سمجھنے کے بجائے اس کا مذاق اڑانا شروع کردیتے ہیں۔ جس کی وجہ سے وہ بچہ  ایسے لوگوں سے دور بھاگنا اور ان میں گھلنا ملنا چھوڑ دیتا ہے۔ اسی اثناء میں اگر اس کو اپنی ہی طرح کے نسوانی دوست میسر آجائیں تو  وہ نارمل انسانوں سے   آہستہ آہستہ کنارہ کشی کرکے  ان لوگوں میں اٹھنا بیٹھنا شروع کردیتا ہے، جس کی وجہ سے اس کے اندر موجود نسوانیت مزید  ابھر کر سامنے آنا شروع ہوجاتی ہے۔ اسی دوران میں چاہے صحبت و مجالست کے زیرِ اثر ہو یا پھر  کسی اندرونی خواہش کے سبب، ایسے بچوں کو اپنی ہی جنس کے لوگوں میں دلچسپی  پیدا ہونا شروع ہوجاتی ہے۔ وہ صنف  مخالف میں بہترین دوست ڈھونڈنا شروع کردیتے ہیں جب کہ اپنی جنس کے لوگوں سے  پیار محبت اور جسمانی تعلق کے خواہاں ہونے لگتے ہیں۔ ایسی صورت میں اگر ان  کی طرف مناسب طریقے سے توجہ نہ دی جائے تو ان کا ہم جنس پرستی کی طرف جانا  یقینی ہوجاتا ہے۔ اس سلسلے میں سب سے اول کرنے والا کام تو یہ ہے کہ  اگر کسی کو ایسا لگتا ہے کہ بچپن سے اس کے بچے میں لڑکیوں کی سی نزاکت و ادائیں ہیں یا بچی میں لڑکوں سی سختی و کرختگی ہے تو مناسب ہے اسی وقت اس بات پر توجہ دیکر غیر محسوس طریقے سے اسکو نارمل یعنی اسٹریٹ لڑکوں میں اٹھنے بیٹھنے کی ترغیب دلائی جائے، اور یہی کام لڑکیوں کے ساتھ بھی کیا جائے۔ کوشش کی جائے کہ آپ کے بچے کا کوئی ایسا دوست نہ بنے جو خود بھی اپنے اندر نسوانیت رکھتا ہو۔ جیسے جیسے بچے کی عمر بڑھے، نہایت غیر محسوس طریقے سے اسکی حرکات و سکنات پر نظر رکھیں، کوشش کریں کہ اسکو پتہ لگے بغیر آپ اسکو نارمل لائف کی طرف دھکیلیں۔ اسکو زیادہ سے زیادہ اسکے اسٹریٹ یعنی نارمل دوستوں میں وقت گزارنے کا موقع فراہم کریں۔ بہنوں کے ساتھ زیادہ انوولو نہ ہونے دیں ، اور جتنی جلدی ممکن ہو اسکی شادی کردیں۔ ان بچوں کو بار بار  غیر محسوس طریقے سے یقین دلائیں کہ وہ بالکل نارمل ہیں اور ہماری سب کی زندگی اللہ کی امانت ہے جو کہ ہمیں اسکی مرضی سے گزارنی ہے۔" میری زندگی میری مرضی "والی فلاسفی سے ان بچوں کو حتی الامکان دور رکھنے کی کوشش کریں۔ المختصر ایسی کئی تجاویز ہوسکتی ہیں جو کہ ایسے لوگوں کی نفسیات کو پرکھ کر دی جاسکتی ہیں۔ یہ مسئلہ دینی سے زیادہ معاشرتی بنتا جارہا ہے۔ اس لیے صرف اللہ اور آخرت کا خوف دلا کر ہم جنسیت کا خاتمہ کرنا کافی مشکل رہے گا۔ اوپر مذکورہ وجہ کے علاوہ بھی ایک  انسان کے ہم جنس پرستی میں مبتلا ہونے کے کئی عوامل ہوسکتے ہیں۔ اکثر بچے بچپن میں بالکل ٹھیک ہوتے ہیں، ان میں نسوانیت وغیرہ کچھ نہیں ہوتی لیکن ہوتا کچھ یوں ہے کہ والدین کی غفلت کے سبب ان بچوں کا کوئی قریبی دوست، ساتھی، محلے دار یا انکل ان کے ساتھ  ان کی کمسنی میں جسمانی تعلقات  استوار کرنے میں کامیاب ہوجاتا ہے۔ جس کی وجہ سے یہ بچے نہ چاہتے ہوئے بھی ہم جنس پرستی کی دلدل میں دھنستے چلے جاتے ہیں۔  چونکہ ان کا پہلا شہوانی تجربہ صنفِ مخالف کے بجائے اپنی ہی جنس کے انسان سے ہوا ہوتا ہے سو ان کو اسی تجربے کی عادت اور اس میں مزا آنے لگتا ہے اور یوں وہ ابتداً اندر سے ایسی خواہش  یا کوئی ذاتی محرک نہ رکھنے کے باوجود اس  چیز میں لطف محسوس کرنے لگتے ہیں اور ہم جنس پرستی میں مبتلا ہوجاتے ہیں۔  اور یوں دوسروں کی ہوس کا شکار ہوکر  بالکل نارمل پیدا ہونے والا بچہ جس کو کوئی نفسیاتی عارضہ بھی لاحق نہیں ہوتا، وہ اس شنیع عادت میں مبتلا ہوجاتا ہے۔  اس سلسلے میں  والدین کو کوشش کرنی چاہیے کہ بچہ کن کے ساتھ وقت گزار رہا ہے، اس بات کا خصوصی خیال رکھیں اور کسی منہ بولے بھائی، ماموں، چچا، انکل کے ساتھ  بچے کو ضرورت سے زیادہ وقت نہ گزارنے دیں  اور نہ ہی اپنی عمر سے بڑے افراد کے ساتھ اسے اکیلا گھومنے جانے دیں۔ ساتھ ہی بچپن سے بچوں کو غیر محسوس طریقے سے یہ بتائیں کہ باہر کے کسی شخص کو یہ اجازت نہ دیں کہ وہ ان کے پرائیوٹ حصوں یا شرم گاہ کے آس پاس کے حصوں پر ہاتھ لگائے یا ان کو پیار کرے یا گود میں بٹھائے۔ خود گھر میں بھی کوشش کریں کہ بچوں کو ان کے پرائیوٹ پارٹس کے آس پاس کے حصوں پر نہ چھوئیں اور نہ پیار کریں تاکہ وہ اس لمس سے قطعی اجنبی رہیں اور اگر کبھی کوئی باہر کا شخص ان کے ساتھ ایسی چھیڑ چھاڑ کرے یا ان کے ان حصوں کو چھونے کی کوشش کرے تو ان کی چھٹی حِس ان کو فوراً خطرے کا احسا س دلادے اور ان کو ان حصوں پر ہاتھ لگانے پر انکمفرٹ ایبل کردے۔ ساتھ ہی ان کو یہ اعتماد دیں کہ اگر کوئی ان کے ساتھ کسی قسم کی غیر مناسب حرکت کرتا ہے تو وہ آپ کو آکر بتائیں اور آپ ایسا کچھ سن کر قطعی ناراض نہ ہونگے بلکہ بچے کی حوصلہ افزائی کرینگے۔ یہ تو ہم جنس پرستی سے متعلق محض چند نفسیاتی عوامل اور ان کا سد باب تھا۔ ان شاءاللہ کوشش ہوگی کہ اگلی کچھ تحاریر میں ہم جنس پرستوں کی نفسیات اور ان کے مسائل سے متعلق بھی گفتگو کی جائے۔ یاد رکھئے یہ ہم جنس پرست  معدودے چند کو چھوڑ کر جن کی  فطرت ہی مسخ ہوچکی ہو، آپ  اور ہم جیسے انسان ہی ہیں، یہ کوئی قابل نفرت  لوگ نہیں بلکہ قابل رحم  اور ہمدردی کے مستحق ہیں جو اپنے نامساعد حالات کے سبب ہم جنس پرستی کے اس دلدل میں دھنس گئے ہیں۔ پیار، احترام اور ان کو انکا اعتماد لوٹا کر ہی ہم ان کو واپس نارمل کرسکتے ہیں۔اور اگر ہماری تمام تر کوششوں کے بعد بھی کوئی اس دلدل سے نہ نکلنا چاہے تو پھر یقیناً وہ موجبِ سزا و عقاب ہے، اس دنیا میں بھی اور آخرت میں بھی۔ (جاری ہے ۔۔۔) تحریر: محمد فھد حارث

##############################
https://www.facebook.com/mohammad.f.haris/posts/10158528093819903
سرمایہ داری کا پورا نظام  جو دِکھتا ہے وہ بِکتا ہے کی پالیسی پر کھڑا ہے۔ اس نظام کا اصل مقصد زیادہ سے زیادہ خریدار پیدا کرنا ہے۔ جتنے زیادہ خریدار ہونگے اور وہ جتنی زیادہ خریداری کرینگے، اتنا اس نظام کو فائدہ  پہنچے گا۔  مارکیٹ جتنی بڑی  ہوگی، اتنا خریدار اس میں کھینچا چلا آئے گا۔ اپنی مارکیٹ کو بڑھانے کے لئے سرمایہ دارانہ نظام  نے  سب سے اول یہ کام کیا کہ انسان کی تعیشات کو ضروریات بنا ڈالا۔ اس کے مقاصدِ زندگی کو بدلنا شروع کردیا۔ جب مقاصد بدلتے ہیں تو ترجیحات بھی بدل جاتی ہیں۔ آخرت مقصد ہوگا تو ترجیحات اسی حساب سے متعین ہونگی۔ جس کو آخرت مطلوب ہوگی، اسکا پیسہ اپنی تعیشات کے بجائے فی سبیل اللہ  میں زیادہ صَرف ہوگا۔ پیسہ فی سبیل اللہ جائے گا تو سرمایہ دارانہ مارکیٹ کا ان فلو کم ہوجائے گا۔ سو کوشش یہ کرنی ہوگی کہ کسی طرح تعیشات کو ضروریات بنا دیا جائے۔ اسی لئے آئے دن حجاب کے برخلاف کمرشلز بنائے جاتے ہیں  جن میں واضح لفظوں میں پیغام دیا جاتا ہے " میرا جسم میری مرضی"۔ جب میری مرضی ہوگی تو پھر اس کی کوئی انتہا نہیں۔ ستائش کسے پسند نہیں۔ خوبصورت بال، حسین  کھال اور دیدہ زیب لباس۔ گویا یوں نظر آؤ کہ لوگ دیکھتے رہ جائیں۔

##############################
https://www.facebook.com/mohammad.f.haris/posts/10158527835529903
کیا فوت شدہ انبیاء اور اولیاء اللہ کو غیر مستقل جان کر ان سے مدد مانگنا شرک نہیں ہے؟ ================== بریلوی مسلک سے تعلق رکھنے والے ایک نہایت قابلِ احترام اہل علم نے لکھا کہ اگر فوت شدہ اولیاء اللہ اور انبیاء کو غیر مستقل  جان کر ان سے  استعانت طلب کی جائے جس کے پیچھے یہ نظریہ کارفرما ہو کہ یہ اولیاء اللہ اور انبیاء اللہ کی عطائی قوتوں کے ذریعے ان کی  حاجت براری کرسکتےہیں تو یہ قطعی شرک نہیں ہے اور نہ اسکو ان حضرات کی عبادت قرار دیا جاسکتا ہے۔ ہمارے ناقص علم میں  فاضل دوست کی یہ رائے  نہایت غیر درست اور قرآن و حدیث کی واضح تعلیمات کے خلاف ہے۔ سورۃ النحل  آیت نمبر ۲۰ تا ۲۱ میں اللہ نے استمداد لغیر اللہ کے اس نظرئیے کا رد کرتے ہوئے فرمایا: وَٱلَّذِينَ يَدۡعُونَ مِن دُونِ ٱللَّهِ لَا يَخۡلُقُونَ شَيۡـًٔ۬ا وَهُمۡ يُخۡلَقُونَ أَمۡوَٲتٌ غَيۡرُ أَحۡيَآءٍ۬‌ۖ وَمَا يَشۡعُرُونَ أَيَّانَ يُبۡعَثُونَ  یعنی اللہ کے علاوہ وہ دوسری ہستیاں جن کو یہ لوگ پکارتے ہیں وہ کسی چیز کے بھی خالق نہیں بلکہ خود مخلوق ہیں۔ مردہ ہیں نہ کہ زندہ اور ان کو تو یہ تک نہیں معلوم کہ وہ کب (دوبارہ زندہ کرکے) اٹھائے جائیں گے۔ یہاں یبعثون کے الفاظ اس بات پر صریح دلالت کرتے ہیں کہ  ان آیات میں قبروں میں مدفون انبیاء اور اولیاء اللہ  کی ہی بات ہورہی  ہے نا کہ شیطان ، فرشتوں یا بتوں کی۔ کیونکہ بتوں کو دوبارہ اٹھایا جانا چہ معنی دارد جبکہ فرشتے و شیطان تو زندہ ہے ہیں سو یبعثون کے الفاظ ان پر بھی فٹ نہیں بیٹھتے سو لامحالہ یہاں جن بناوٹی معبودوں کی تردید مقصود ہے وہ قبروں میں مدفون لوگ ہی ہیں۔ اسی بات کی طرف  صحیح بخاری میں ابن عباسؓ کی موقوف روایت اشارہ کرتی ہے کہ  ابن عباسؓ نے اللہ کے قول  وَقَالُواْ لَا تَذَرُنَّ ءَالِهَتَكُمۡ وَلَا تَذَرُنَّ وَدًّ۬ا وَلَا سُوَاعً۬ا وَلَا يَغُوثَ وَيَعُوقَ وَنَسۡرً۬ا  یعنی "اور (قومِ نوح کے سرداروں نے ) کہا کہ اپنے معبودوں کو ہرگز نہ چھوڑنا اور دیکھو ود، سواع، یغوث، یعوق اور نسر سے ہرگز الگ نہ ہونا" کے بارے میں روایت کیا کہ یہ سب قومِ نوح کے اولیاء اللہ تھے۔ جب وہ مرگئے تو لوگ ان کی قبروں سے وابستہ ہوگئے، پھر ان کی تمثیلیں بنالیں اور ان کی عبادت کرنے لگے۔ پھر یہی بت عرب قبائل میں پھیل گئے۔  مذکورہ بالا آیت اور روایت کی مزید تائید سورۃ الاعراف  آیت نمبر ۱۹۴ سے ہوجاتی ہے : إِنَّ ٱلَّذِينَ تَدۡعُونَ مِن دُونِ ٱللَّهِ عِبَادٌ أَمۡثَالُڪُمۡ‌ۖ فَٱدۡعُوهُمۡ فَلۡيَسۡتَجِيبُواْ لَڪُمۡ إِن كُنتُمۡ صَـٰدِقِينَ یعنی تم لوگ اللہ کو چھوڑ کر جنہیں پکارتے ہو وہ تو محض اللہ کے بندے ہیں جیسے تم  اسکے بندے ہو۔ ان سے دعائیں مانگ دیکھو، یہ تمہاری دعاؤں کا جواب دیں اگر ان کے بارے میں تمہارے خیالات درست ہیں تو۔ اب جہاں تک بات رہی کہ فوت شدہ افراد کو استمداد کے لئے پکارنا مراسم عبودیت میں سے ہے کہ نہیں تو اسکا جواب میں اللہ تعالیٰ نے قرآن میں دے دیا ہے۔ اللہ سورۃ الاحقاف  آیت ۵ تا ۶ میں فرماتے ہیں: وَمَنۡ أَضَلُّ مِمَّن يَدۡعُواْ مِن دُونِ ٱللَّهِ مَن لَّا يَسۡتَجِيبُ لَهُ ۥۤ إِلَىٰ يَوۡمِ ٱلۡقِيَـٰمَةِ وَهُمۡ عَن دُعَآٮِٕهِمۡ غَـٰفِلُونَ۔ وَإِذَا حُشِرَ ٱلنَّاسُ كَانُواْ لَهُمۡ أَعۡدَآءً۬ وَكَانُواْ بِعِبَادَتِہِمۡ كَـٰفِرِينَ ۔ یعنی ا ور اس سے بڑھ کر کون گمراہ ہے جو الله کےسوا اسےپکارتا ہے جو قیامت تک اس کے پکارنے کا جواب نہ دے سکے اور انہیں ان کے پکارنے کی خبر بھی نہ ہو (۵) او ر جب لوگ جمع کئےجائیں گے تو وہ ان کے دشمن ہو جائیں گے اور ان کی عبادت کے منکر ہوں گے (۶)  اب دیکھ لیجئے کہ اوپر کی آیات میں صریح طور پر پکارنے کو اللہ تعالیٰ عبادت سے متعلق کررہا ہے، عبادتھم کے الفاظ عبارت النص سے اس بات پر دلالت کرتے ہیں کہ استمداد کی غرض سے پکارنا عبادت کے زمرے میں آتا ہے۔گویا اوپر کی آیات و احادیث  فیصلہ کردیتی ہیں کہ مزارات میں موجود  قبروں میں مدفون لوگ حاجت روائی و مشکل کشائی کرنا تو کجا مزار پر حاضر ہونے والوں کی پکار تک نہیں سن سکتے۔ اور ان کے پکار سننے یا سفارش کرنے کا عقیدہ قومِ نوح کی مشرک قوم سے مستعار لیا ہوا ہے جو کہ عنداللہ سراسر شرک ہے۔ اسی لئے آپﷺ نے سد ذریعہ کے طور پر قبروں کے اوپر عمارت بنانے،  ان پر بیٹھنے یا ان کو اونچا کرنے سے سختی سے منع فرمادیا تھا۔ یہی وجہ ہوئی کہ دورِ خیر القرون میں ہمیں کسی صحابی کی قبر پر کوئی  عمارت نہیں نظر آتی، یہاں تک کہ نبی ﷺ کی قبر پر بھی کسی گنبد کا وجود نہ تھا۔ اگر کیا وجہ ہے کہ ہمیں غزوہ بدر، احد، حنین کسی میں نہیں ملتا کہ نبی ﷺ نے کبھی ابراہیم علیہ السلام یا موسیٰ علیہ السلام  کو مدد کے لئے پکارا ہو ۔ چلیں کوئی یہاں یہ اعتراض کرسکتا ہے کہ نبیﷺ تو امام الانبیاء تھے وہ کیوں کسی اور نبی کو پکارتے، لیکن اس سوال کا کیا کیا جائے کہ صحابہ کرام رضوان اللہ اجمعین اور تابعین عظام نے بھی کبھی بعد از وفات آپﷺ کو استمداد کے لئے نہیں پکارا۔ دورِ صحابہ میں کئی معرکے روم و فارس کے خلاف ہوئے لیکن کسی ایک جنگ میں ایسا نہیں ملتا کہ صحابہ نے یا رسول المدد یا یا ابراہیم المدد کے نعرے بلند کئے ہوں۔ بلکہ ہمیں تو یہ ملتا ہے کہ بیعتِ رضوان کے درخت سے جب لوگوں نے برکت کا عقیدہ رکھنا شروع کیا تو سیدنا عمرؓ نے اسکو کٹوادیا، حجرِ اسود کو بوسہ دیا تو صاف تصریح کردی کہ تو کسی نفع نقصان کا مالک نہیں، محض سنتِ نبویﷺ میں تجھ کو بوسہ دیتا ہوں اور یہاں ہمارا حال یہ ہے کہ بابا سے تو استمداد کرتے ہی کرتے ہیں، ان کی قبر کی پائنتی تک فیض و برکت حاصل کرنے کو چومتے جاتے ہیں۔ تحریر: محمد فھد حارث

##############################
https://www.facebook.com/mohammad.f.haris/posts/10158528093819903
سرمایہ داری کا پورا نظام  جو دِکھتا ہے وہ بِکتا ہے کی پالیسی پر کھڑا ہے۔ اس نظام کا اصل مقصد زیادہ سے زیادہ خریدار پیدا کرنا ہے۔ جتنے زیادہ خریدار ہونگے اور وہ جتنی زیادہ خریداری کرینگے، اتنا اس نظام کو فائدہ  پہنچے گا۔  مارکیٹ جتنی بڑی  ہوگی، اتنا خریدار اس میں کھینچا چلا آئے گا۔ اپنی مارکیٹ کو بڑھانے کے لئے سرمایہ دارانہ نظام  نے  سب سے اول یہ کام کیا کہ انسان کی تعیشات کو ضروریات بنا ڈالا۔ اس کے مقاصدِ زندگی کو بدلنا شروع کردیا۔ جب مقاصد بدلتے ہیں تو ترجیحات بھی بدل جاتی ہیں۔ آخرت مقصد ہوگا تو ترجیحات اسی حساب سے متعین ہونگی۔ جس کو آخرت مطلوب ہوگی، اسکا پیسہ اپنی تعیشات کے بجائے فی سبیل اللہ  میں زیادہ صَرف ہوگا۔ پیسہ فی سبیل اللہ جائے گا تو سرمایہ دارانہ مارکیٹ کا ان فلو کم ہوجائے گا۔ سو کوشش یہ کرنی ہوگی کہ کسی طرح تعیشات کو ضروریات بنا دیا جائے۔ اسی لئے آئے دن حجاب کے برخلاف کمرشلز بنائے جاتے ہیں  جن میں واضح لفظوں میں پیغام دیا جاتا ہے " میرا جسم میری مرضی"۔ جب میری مرضی ہوگی تو پھر اس کی کوئی انتہا نہیں۔ ستائش کسے پسند نہیں۔ خوبصورت بال، حسین  کھال اور دیدہ زیب لباس۔ گویا یوں نظر آؤ کہ لوگ دیکھتے رہ جائیں۔

##############################
https://www.facebook.com/mohammad.f.haris/posts/10158527835529903
کیا فوت شدہ انبیاء اور اولیاء اللہ کو غیر مستقل جان کر ان سے مدد مانگنا شرک نہیں ہے؟ ================== بریلوی مسلک سے تعلق رکھنے والے ایک نہایت قابلِ احترام اہل علم نے لکھا کہ اگر فوت شدہ اولیاء اللہ اور انبیاء کو غیر مستقل  جان کر ان سے  استعانت طلب کی جائے جس کے پیچھے یہ نظریہ کارفرما ہو کہ یہ اولیاء اللہ اور انبیاء اللہ کی عطائی قوتوں کے ذریعے ان کی  حاجت براری کرسکتےہیں تو یہ قطعی شرک نہیں ہے اور نہ اسکو ان حضرات کی عبادت قرار دیا جاسکتا ہے۔ ہمارے ناقص علم میں  فاضل دوست کی یہ رائے  نہایت غیر درست اور قرآن و حدیث کی واضح تعلیمات کے خلاف ہے۔ سورۃ النحل  آیت نمبر ۲۰ تا ۲۱ میں اللہ نے استمداد لغیر اللہ کے اس نظرئیے کا رد کرتے ہوئے فرمایا: وَٱلَّذِينَ يَدۡعُونَ مِن دُونِ ٱللَّهِ لَا يَخۡلُقُونَ شَيۡـًٔ۬ا وَهُمۡ يُخۡلَقُونَ أَمۡوَٲتٌ غَيۡرُ أَحۡيَآءٍ۬‌ۖ وَمَا يَشۡعُرُونَ أَيَّانَ يُبۡعَثُونَ  یعنی اللہ کے علاوہ وہ دوسری ہستیاں جن کو یہ لوگ پکارتے ہیں وہ کسی چیز کے بھی خالق نہیں بلکہ خود مخلوق ہیں۔ مردہ ہیں نہ کہ زندہ اور ان کو تو یہ تک نہیں معلوم کہ وہ کب (دوبارہ زندہ کرکے) اٹھائے جائیں گے۔ یہاں یبعثون کے الفاظ اس بات پر صریح دلالت کرتے ہیں کہ  ان آیات میں قبروں میں مدفون انبیاء اور اولیاء اللہ  کی ہی بات ہورہی  ہے نا کہ شیطان ، فرشتوں یا بتوں کی۔ کیونکہ بتوں کو دوبارہ اٹھایا جانا چہ معنی دارد جبکہ فرشتے و شیطان تو زندہ ہے ہیں سو یبعثون کے الفاظ ان پر بھی فٹ نہیں بیٹھتے سو لامحالہ یہاں جن بناوٹی معبودوں کی تردید مقصود ہے وہ قبروں میں مدفون لوگ ہی ہیں۔ اسی بات کی طرف  صحیح بخاری میں ابن عباسؓ کی موقوف روایت اشارہ کرتی ہے کہ  ابن عباسؓ نے اللہ کے قول  وَقَالُواْ لَا تَذَرُنَّ ءَالِهَتَكُمۡ وَلَا تَذَرُنَّ وَدًّ۬ا وَلَا سُوَاعً۬ا وَلَا يَغُوثَ وَيَعُوقَ وَنَسۡرً۬ا  یعنی "اور (قومِ نوح کے سرداروں نے ) کہا کہ اپنے معبودوں کو ہرگز نہ چھوڑنا اور دیکھو ود، سواع، یغوث، یعوق اور نسر سے ہرگز الگ نہ ہونا" کے بارے میں روایت کیا کہ یہ سب قومِ نوح کے اولیاء اللہ تھے۔ جب وہ مرگئے تو لوگ ان کی قبروں سے وابستہ ہوگئے، پھر ان کی تمثیلیں بنالیں اور ان کی عبادت کرنے لگے۔ پھر یہی بت عرب قبائل میں پھیل گئے۔  مذکورہ بالا آیت اور روایت کی مزید تائید سورۃ الاعراف  آیت نمبر ۱۹۴ سے ہوجاتی ہے : إِنَّ ٱلَّذِينَ تَدۡعُونَ مِن دُونِ ٱللَّهِ عِبَادٌ أَمۡثَالُڪُمۡ‌ۖ فَٱدۡعُوهُمۡ فَلۡيَسۡتَجِيبُواْ لَڪُمۡ إِن كُنتُمۡ صَـٰدِقِينَ یعنی تم لوگ اللہ کو چھوڑ کر جنہیں پکارتے ہو وہ تو محض اللہ کے بندے ہیں جیسے تم  اسکے بندے ہو۔ ان سے دعائیں مانگ دیکھو، یہ تمہاری دعاؤں کا جواب دیں اگر ان کے بارے میں تمہارے خیالات درست ہیں تو۔ اب جہاں تک بات رہی کہ فوت شدہ افراد کو استمداد کے لئے پکارنا مراسم عبودیت میں سے ہے کہ نہیں تو اسکا جواب میں اللہ تعالیٰ نے قرآن میں دے دیا ہے۔ اللہ سورۃ الاحقاف  آیت ۵ تا ۶ میں فرماتے ہیں: وَمَنۡ أَضَلُّ مِمَّن يَدۡعُواْ مِن دُونِ ٱللَّهِ مَن لَّا يَسۡتَجِيبُ لَهُ ۥۤ إِلَىٰ يَوۡمِ ٱلۡقِيَـٰمَةِ وَهُمۡ عَن دُعَآٮِٕهِمۡ غَـٰفِلُونَ۔ وَإِذَا حُشِرَ ٱلنَّاسُ كَانُواْ لَهُمۡ أَعۡدَآءً۬ وَكَانُواْ بِعِبَادَتِہِمۡ كَـٰفِرِينَ ۔ یعنی ا ور اس سے بڑھ کر کون گمراہ ہے جو الله کےسوا اسےپکارتا ہے جو قیامت تک اس کے پکارنے کا جواب نہ دے سکے اور انہیں ان کے پکارنے کی خبر بھی نہ ہو (۵) او ر جب لوگ جمع کئےجائیں گے تو وہ ان کے دشمن ہو جائیں گے اور ان کی عبادت کے منکر ہوں گے (۶)  اب دیکھ لیجئے کہ اوپر کی آیات میں صریح طور پر پکارنے کو اللہ تعالیٰ عبادت سے متعلق کررہا ہے، عبادتھم کے الفاظ عبارت النص سے اس بات پر دلالت کرتے ہیں کہ استمداد کی غرض سے پکارنا عبادت کے زمرے میں آتا ہے۔گویا اوپر کی آیات و احادیث  فیصلہ کردیتی ہیں کہ مزارات میں موجود  قبروں میں مدفون لوگ حاجت روائی و مشکل کشائی کرنا تو کجا مزار پر حاضر ہونے والوں کی پکار تک نہیں سن سکتے۔ اور ان کے پکار سننے یا سفارش کرنے کا عقیدہ قومِ نوح کی مشرک قوم سے مستعار لیا ہوا ہے جو کہ عنداللہ سراسر شرک ہے۔ اسی لئے آپﷺ نے سد ذریعہ کے طور پر قبروں کے اوپر عمارت بنانے،  ان پر بیٹھنے یا ان کو اونچا کرنے سے سختی سے منع فرمادیا تھا۔ یہی وجہ ہوئی کہ دورِ خیر القرون میں ہمیں کسی صحابی کی قبر پر کوئی  عمارت نہیں نظر آتی، یہاں تک کہ نبی ﷺ کی قبر پر بھی کسی گنبد کا وجود نہ تھا۔ اگر کیا وجہ ہے کہ ہمیں غزوہ بدر، احد، حنین کسی میں نہیں ملتا کہ نبی ﷺ نے کبھی ابراہیم علیہ السلام یا موسیٰ علیہ السلام  کو مدد کے لئے پکارا ہو ۔ چلیں کوئی یہاں یہ اعتراض کرسکتا ہے کہ نبیﷺ تو امام الانبیاء تھے وہ کیوں کسی اور نبی کو پکارتے، لیکن اس سوال کا کیا کیا جائے کہ صحابہ کرام رضوان اللہ اجمعین اور تابعین عظام نے بھی کبھی بعد از وفات آپﷺ کو استمداد کے لئے نہیں پکارا۔ دورِ صحابہ میں کئی معرکے روم و فارس کے خلاف ہوئے لیکن کسی ایک جنگ میں ایسا نہیں ملتا کہ صحابہ نے یا رسول المدد یا یا ابراہیم المدد کے نعرے بلند کئے ہوں۔ بلکہ ہمیں تو یہ ملتا ہے کہ بیعتِ رضوان کے درخت سے جب لوگوں نے برکت کا عقیدہ رکھنا شروع کیا تو سیدنا عمرؓ نے اسکو کٹوادیا، حجرِ اسود کو بوسہ دیا تو صاف تصریح کردی کہ تو کسی نفع نقصان کا مالک نہیں، محض سنتِ نبویﷺ میں تجھ کو بوسہ دیتا ہوں اور یہاں ہمارا حال یہ ہے کہ بابا سے تو استمداد کرتے ہی کرتے ہیں، ان کی قبر کی پائنتی تک فیض و برکت حاصل کرنے کو چومتے جاتے ہیں۔ تحریر: محمد فھد حارث

##############################
https://www.facebook.com/mohammad.f.haris/posts/10158531675499903
حجاج بن یوسف ثقفی  کی بابت  علماء کے اقوال و آراء ============ عموماً حجاج بن یوسفؒ کی بابت تصویر کا صرف ایک ہی رخ دکھایا جاتا ہے اور سیاسی مناقشات کی بناء پر بعض علماء کی جو مذمتی آراء حجاجؒ کے خلاف  قائم ہوگئی تھیں ، صرف انہیں کی تشہیر کی جاتی ہے جبکہ  حقیقت یہ ہے کہ ان میں سے کئی آراء صرف  سبائی پروپیگنڈہ کے زیر اثر تھیں جبکہ  کئی سے علماء بعد میں رجوع کرچکے تھے اور کئی ایسی تھیں جن کا تعلق محض سیاسی پالیسیوں سے تھا جن کو بڑھا چڑھا کر آج پیش کیا جاتا ہے۔ علماء نے حجاج مرحوم کی منقبت میں جو کچھ نقل کیا،  فی زمانہ اس کو پیش کرنے کی جراءت عموماً اہل علم نہیں کرتے۔ اس کے پیچھے کیا وجہ ہے، ہمیں اس سے کوئی سروکار نہیں۔ سر دست ہم علماء کے  وہ اقوال اور امیر حجاجؒ کے وہ حالاتِ زندگی قارئین کے سامنے لانا چاہیں گے جن سے امیر حجاجؒ کی  شخصیت کی ایک مختلف صورت سامنے آتی ہے۔  ابن کثیر ؒ  لکھتے ہیں کہ  حجاجؒ کافی فصیح و بلیغ تھے اور قرآن کے حافظ تھے۔ ہر شب ایک قرآن پاک ختم کرتے تھے۔ ابو عمرو بن علاء ؒکا قول ہے کہ میں نے حجاجؒ اور حسن بصریؒ سے  زیادہ فصیح و بلیغ کوئی نہیں دیکھا، تاہم حسن بصریؒ حجاجؒ سے زیادہ فصیح تھے۔ دارقطنی نے عقبہ بن عمرو کا قول نقل کیا ہے کہ میں نے تمام لوگوں کی عقلیں ملتی جلتی پائیں لیکن حجاجؒ اور ایاس بن معاویہؒ کا معاملہ سب سے الگ ہے، ان لوگوں کو عقل کے اعتبار سے تمام لوگوں پر فوقیت حاصل ہے(البدایہ و النہایہ جلد ۹ صفحہ ۱۱۶)۔   حجاجؒ نے ایک روز نفس کی بابت اس طور کا پُر اثر  اور رقت آمیز خطبہ دیا کہ مالک بن دینارؒ سن کر روپڑے۔ (البدایہ و النہایہ  جلد ۹ صفحہ ۱۱۸) امام شعبیؒ کہتے ہیں کہ میں نے جس  بہترین انداز پر حجاجؒ کو گفتگو کرتے سنا، اس انداز پر کسی کی گفتگو نہیں سنی جیسا کہ حجاجؒ نے کہا کہ اللہ نے دنیا کو فنا کرنے اور آخرت کو باقی رکھنے کے لئے پیدا کیا ، جس کے لئے  فنا ہے، اس کے لئے بقا نہیں، جس کے لئے بقا ہے اس کے لئے فنا نہیں۔ یہ دنیا تمہیں غائب (یعنی آخرت) سے دھوکے میں نہ ڈالے، لمبی لمبی امیدوں کو موت  کی یاد کے ذریعے ختم کرو (البدایہ و النہایہ جلد ۹ صفحہ  ۱۱۸)۔ عمر بن  شیبہ ؒ اپنے مشائخ سے روایت کرتے ہیں کہ امیرعبدالملک بن مروانؒ نے حجاجؒ کو خط لکھا ، جس میں ان کو بے جا  اسراف اور سختی پر تنبیہ کی اور لکھا کہ  مال تو حقیقتاً اللہ کا ہے اور ہم محض  اس کے خزانچی ہیں۔ حجاجؒ نے اس خط کے جواب میں امیر عبدالملک بن مروانؒ کو لکھا کہ مجھے آپ کا خط ملا جس میں بے جا اسراف اور سختی پر تنبیہ کی گئی ہے۔ اللہ کی قسم! میں نے کبھی اہل معصیت کی سزا میں مبالغہ نہیں کیا اور نہ کبھی اہل اطاعت کی خدمت  میں کوئی کمی کی، اگر اسی کا نام اسراف ہے تو امیر المومنین مجھ پر حد جاری کرسکتے ہیں۔ اس پر عبدالملک ؒ نے انہیں لکھا کہ جیسے مناسب سمجھو عمل کرتے رہو۔ (البدایہ و النہایہ جلد ۹ صفحہ ۱۲۱) زبیر کہتے ہیں کہ میں نے ایک روز ابو وائلؒ کے سامنے حجاجؒ کو  برا بھلا کیا۔ انہوں نے کہا کہ اسے برا بھلا مت کہو۔ ہو سکتا ہے کہ وہ اللہ سے رحم کی درخواست کرے تو اللہ اس پر رحم فرمائے۔ (البدایہ و النہایہ جلد ۹ صفحہ ۱۲۵) امیر حجاجؒ کی بابت ہم تصریح کر آئے ہیں کہ وہ نہایت فصیح و بلیغ تھے۔ اس فصاحت و بلاغت کے ساتھ ساتھ خیالات کی ندرت اور تقویٰ  و خشیت الہٰی بھی ان میں بدرجۂ اتم موجود تھی، انہیں خوبیوں  کی وجہ سے ان کے کئی خطبات کو علامہ ابن کثیر ؒ نے اپنی کتاب میں درج کیا ہے۔انہیں خطبات میں سے  ایک خطبہ ہم یہاں نقل کررہے ہیں، جس سے امیر حجاجؒ کے تقویٰ اور خشیت الہٰی کا بخوبی اندازہ ہوجاتا ہے۔ علامہ ابن کثیرؒ لکھتے ہیں : اصمعیؒ کا قول ہے کہ حجاجؒ کی بیماری میں لوگوں کو  ان کی موت کا خیال پیدا ہوگیا۔ حجاجؒ کو اس بابت پتہ چلا تو  وہ منبر پر چڑھے اور خطبہ دیا کہ  "لوگ شیطان کے دھوکے میں آئے ہوئے ہیں اور کہہ رہے ہیں کہ حجاجؒ مرگیا یا مرنے والا ہے۔ کیا وہ میری بات کے بعد خیر کی توقع رکھتے ہیں۔ اللہ کی قسم! دنیاوی زندگی  اور اس کا مال و متاع مجھے محبوب نہیں ہے۔ میں نے اللہ سے زندگی کی دعا ان لوگوں کو درست کرنے کے لئے کی ہے جن پر اس شیطان کا داؤ چل گیا ہے، جسے اللہ نے قیامت تک مہلت دے رکھی ہے۔ ایک مردِ صالح  (یعنی سلیمان ؑ)نے اللہ سے دعا کی تھی کہ اے اللہ! مجھے ایسی حکومت عطا کر جو میرے بعد کسی کو نہ ملے چنانچہ اللہ نے ان کو حکومت عطا کردی لیکن  دنیا کو بقاء نہیں۔ اس لئے جب ان کا کام مکمل ہوگیا تو اللہ نے ان کو اپنے پاس بلالیا اور انہوں نے خود بھی دعا کی کہ اے باری تعالیٰ ! مجھے ایمان کی حالت میں موت دے اور مجھے اپنے نیک بندوں میں شامل فرما۔ پس کیا بعید ہے کہ تم میں سے ہر شخص ایسا بن جائے ۔  ہر انسان کو دنیا سے جانا ہے۔ ہر تر شے کو خشک ہونا ہے۔ موت کے بعد انسان کو کفنا کر تین گز زمین میں دفن کردیا جائے گا پھر زمین اس کے گوشت پوست کو کھالے گی۔ خبیث شخص دنیا میں مال کے علاوہ کوئی دوسری چیز چھوڑ کر نہیں جاتا جس میں اس کی  خبیث اولاد نزاع کرتی ہے۔ جو لوگ ذی شعور ہیں، ان کو میری بات سمجھ میں آگئی ہوگی۔"  اس کے بعد امیر حجاجؒ منبر سے نیچے اتر آئے۔  (البدایہ و النہایہ جلد ۹ صفحہ ۱۲۶) مغیرہ بن مسلمؒ  اپنے والد کا قول نقل کرتے ہیں کہ حجاجؒ نے ہمیں خطبہ دیتے ہوئے قبر کے بارے میں کہا کہ وہ تنہائی اور غربت کا گھر ہے، یہ بات وہ مسلسل کہتے رہے حتیٰ کہ خود رو پڑے۔ (البدایہ و النہایہ جلد ۹ صفحہ  ۱۱۴) عمر بن عبدالعزیزؒ کہتے ہیں کہ میں نے حجاجؒ کی کسی چیز پر حسد نہیں کیا، مگر ان کی قرآن سے محبت، علم اور اہل علم پر خرچ کرنے اور وفات کے وقت ان کے الفاظ پر :  اللھم اعفر فانھم یزعمون انک لا تفعل  یعنی اے اللہ! میری مغفرت فرما،  لوگوں کا خیال ہے کہ آپ ایسا نہیں کرینگے۔  محمد بن منکدر کا قول ہے کہ عمر بن عبدالعزیز حجاجؒ سے خوش نہیں تھے لیکن حجاجؒ نے جو دعا موت کے وقت کی تھی، اسے بار بار  دہراتے تھے۔ اصمعیؒ کہتے ہیں کہ حجاجؒ نے موت کے وقت یہ اشعار کہے تھے: ؎اے میرے رب ! میرے دشمنوں نے قسمیں اٹھائی ہیں کہ میں جہنمی ہوں ؎ کیا وہ اپنی رعونت اور جہالت پر قسمیں اٹھاتے ہیں، شاید ان کو اللہ کی غفاری اور عفو عظیم کا یقین نہیں علامہ ابن کثیر اپنی تاریخ البدایہ و النہایہ کی جلد ۹ میں فصل : فیما روی عنہ الکلمات النافعۃ و الجراءۃ البالغۃ میں امیر حجاجؒ سے متعلق  مختلف اقوال لائےہیں جن  کی اکثریت امیر حجاجؒ کی مذمت و تنقیص پر مبنی  ہے تاہم محسوس ہوتا ہے کہ علامہ ابن کثیرؒ کے خود کے نزدیک بھی  یہ اقوال کوئی خاص  قابل اعتبار نہیں تھے، اسی لئے یہ  مبنی بر تنقیص اقوال نقل کرنےکے بعد لکھتے ہیں: "حجاجؒ کے بارے میں بعض روایات ایسی بھی ہیں جن سے معلوم ہوتا ہے کہ وہ شرابی و بدافعال نہیں تھا۔ قرآن کی کثرت سے تلاوت کرتا تھا۔ محارم سے اجتناب کرتا تھا۔ جہاد کا دلدادہ تھا۔ اس کے زمانے میں فتوحات کا دائرہ دور دور تک وسیع ہوتاچلا گیا ۔ اہل قرآن پر دل کھول کر خرچ کرتا تھا۔ وفات کے وقت اس نے جو ترکہ چھوڑا وہ کُل تین سو درہم تھا۔ (البدایہ و النہایہ جلد ۹ صفحہ ۱۲۳) حماد بن ابی سلیمان ؒکہتے ہیں کہ  حجاجؒ نے وفات کے وقت  تین سو درہم، ایک قرآن، ایک تلوار، ایک زین، ایک رحل اور ایک سو زرہیں چھوڑی تھیں۔ ( البدایہ و النہایہ جلد ۹  صفحہ ۱۲۶) سبحان اللہ! یہ ہے اس مردِ مومن اور مجاہد کی کُل جمع پونجی جس کے زیرِ اقتدار پورا عراق تھا اور جس کی بھیجی گئیں افواج ہندوستان، ماوراء النہر اور ہسپانیہ میں اسلام کے جھنڈے گاڑ کر مالِ غنیمت سے لدی پھندی واپس آتی تھیں۔ یار لوگوں کو شرم نہیں آتی کہ بلا تحقیق آنکھیں بند کرکے ایسے جلیل القدر مجاہد ِکبیر کے بارے میں واہی تاریخیں روایتیں نقل کرتے ہیں اور انہیں روایتوں کے زیر اثر  امیر حجاجؒ جیسے عظیم بطل ِجلیل کو مطعون و مبغوض ٹھہراتے ہیں۔ حقیقت یہ ہے کہ اس عظیم مجاہد و گورنر کی جیسی قدر ہونی چاہیئے تھی، ہم مسلمانوں نے اس کی ویسی قدر کی ہی نہیں۔ تفصیل کے لئے راقم کی کتاب "امیر حجاج بن یوسف ثقفیؒ ۔ چند غلط فہمیوں کا ازالہ" کی طرف رجوع کیجئے۔ تحریر: محمد فھد حارث

##############################
https://www.facebook.com/mohammad.f.haris/posts/10158539582774903
سیدہ فاطمہ ؓ کیا سیدنا ابو بکر رضی اللہ عنہ سے ناراض تھیں؟ ============= عموماً اہلسنت کے ہاں اور خصوصاً اہل تشیع کے ہاں یہ امر مانا جاتا رہا ہے کہ سیدہ فاطمہ رضی اللہ عنہا اپنی وفات تک وراثت کے معاملے کو لیکر سیدنا ابو بکر رضی اللہ عنہ سے ناراض رہیں اور اسی سبب سیدنا علی رضی اللہ عنہ نے انکی وفات  کی خبر سیدنا ابو بکر رضی اللہ عنہ کو نہ دی اور سیدہ فاطمہؓ کو رات کے اندھیرے میں  نماز جنازہ ادا کرکے سپرد خاک کردیا۔ اہلسنت کے ہاں اس   نظریہ کی بنیاد بخاری، مسلم اور بیہقی کی اس روایت پر ہے جو کہ سیدہ عائشہؓ سے مرو ی ہے اور جس میں تصریح ہے کہ  ’’سیدہ فاطمہؓ نے سیدنا ابو بکرؓ کو (نبی ﷺ کے ترکہ کے تنازعہ کے بعد) چھوڑ دیا اور وفات تک اس سلسلہ میں کوئی بات نہیں کی، پھر سیدنا علیؓ نے انہیں راتوں رات دفن کردیا اور ابو بکر ؓ کو اطلاع تک نہ دی‘‘۔ اس عبارت سے جو تاثر ابھرتا ہے وہ ہماری نظروں میں سیدہ فاطمہؓ کے مجموعی طرز عمل سےلگا نہیں کھاتا۔ سیدہ فاطمہؓ نے ساری زندگی مشقت و صبر میں گزاری۔ جو خاتون سراپا صبر و قناعت کا پیکر ہو نبی ﷺ کے انتقال کے بعد  نعوذ باللہ مال کی محبت ان میں اس قدر آگئی کہ سیدنا ابو بکرؓ کے حدیث بنویﷺ سنادینے کے بعد بھی  کہ نبی ﷺ نے فرمایا کہ’’ انبیاء کا ترکہ صدقہ ہوتا ہے‘‘ فاطمہؓ ابو بکرؓ سے ناراض ہوگئیں اور مرتے دم تک ان سے کلام نہ کیا (حالانکہ اسلام میں تین دن سے زیادہ کلام نہ کرنا سخت ممنوع اور اعمال کا اللہ کی بارگاہ میں پیش ہونے سے رک جانے کا موجب ہے) اور اس ناراضگی کا یہ عالم رہا ہے کہ علیؓ نے فاطمہؓ کو  وفات پاجانے پر رات میں ہی دفن کردیا اور ابو بکرؓ کو اطلاع تک دینا مناسب نہ سمجھا۔ جہاں اس روایت میں درایتاً جھول ہے وہاں روایتاً بھی اس سے  صحیح مطلب اخذ نہیں کیا جاتا، جس کی تصریح ہم آگے کرینگے۔ پہلی بات تو یہ کہ اس روایت کو درست ماننے کا مطلب ہے کہ سیدنا  علی ؓ اور سیدہ فاطمہؓ کی ذات پر قطع رحمی اور بد اخلاقی کا الزام لگایا جائے۔جبکہ ان دونوں  نفوس کی ذات اس طرح کے الزامات سے بری ہے۔حدیث رسولﷺ سن کر تو آج ہم آپ جیسا  گناہگار و فاسق انسان اپنے موقف سے پیچھے ہٹ جاتا ہے، چہ جائیکہ بنت رسولﷺ جو کہ مجسم خیر و بھلائی اور نیکی کا پیکر تھیں لیکن پھر بھی حدیث رسولﷺ سن کر اپنے موقف سے پیچھے ہٹنے کے بجائے ابو بکرؓ سے ناراض ہوجاتی ہیں اور ان کے شوہر علیؓ جو کہ اپنے علم و اصابت رائے میں ممتاز مانے جاتے ہیں وہ بھی بجائے اس کے کہ اپنی زوجہ کو سمجھاتے، اس معاملہ میں ان کے ہمنوا ہو جاتے ہیں اور مرے پر سو درے کے مصداق ان کے انتقال کے بعد انکی صلوٰۃ المیت کی خبر  تک ابو بکر ؓ کو دینا گوارا نہیں کرتے۔ اس روایت کو ماننا گویا علی ؓ اور فاطمہؓ کی ذات پر تبرا کرنا ہوا۔ لیکن مشکل یہ پڑی کہ یہ روایت بخاری و مسلم کی متفق علیہ روایت ہے اور اس میں کوئی دو رائے کبھی نہیں رہیں کہ بخاری و مسلم کی متفق علیہ روایت صحیح کے بہت اعلیٰ درجہ پر ہوتی ہے اور ان کو رد کرنا انکار حدیث کا دروازہ کھولنے کے مترادف ہے جس سے احتراز کرنا ہی بہتر ہے۔ لیکن بھلا ہو بخاری و مسلم جیسے محدثین کا کہ انہوں نے اپنی کتب میں درج روایات کے اسناد و متن کی صحت کا از حد خیال کیا اور پوری دیانتداری سے جو ان تک پہنچا اسکو نقل کردیا۔ اللہ سے اس کےلئے  محدثین کے حق میں جس قدر دعا کی جائے کم ہے۔ جب بخاری میں موجود اس متفق علیہ روایت کا بغور مطالعہ کیا اور اس کے عربی متن پر نظر ڈالی تو نظر آیا کہ اس روایت میں موجود تمام قابل اعتراض مواد سیدہ عائشہ ؓ کا قول ہے ہی نہیں بلکہ وہ تو امام زہری کاقول ہے۔ سیدہ عائشہؓ کا کلام تو وہاں ختم ہوجاتا ہے جہاں ابو بکرؓ نبی ﷺ کے ترکہ سے متعلق حدیث رسولﷺ سیدہ فاطمہ ؓ کو سنادیتے ہیں۔ اس کے بعد کا کلام زہری کا ہے جیسا کہ بخاری میں صراحت ہے: قال فھجرقد فاطمۃ فلم  تکلم فی ذلک حتی ماقت فدفنھا علی لیلا ولم یوذن بھا ابا  بکر راوی کہتا ہے کہ فاطمہؓ نے ابو بکرؓ کو چھوڑ دیا اور پھر تاوفات اس سلسلہ میں کوئی کلا م نہیں کیا حتیٰ کہ انکی موت واقع ہوگئی۔ علیؓ نے انہیں راتوں رات دفن کیا اور ابو بکرؓ کو بھی اسکی اطلاع نہیں کی۔ اس عبارت کا پہلا لفظ قال اس بات کا کھلا ثبوت ہے کہ یہ الفاظ عائشہؓ کے نہیں  ہیں کیونکہ اگر یہ عائشہؓ کے الفاظ ہوتے تو قال کی جگہ قالت ہوتا۔ یہ الفاظ تو زہری کا کلام ہیں جو کہ مدرج ہیں۔ اسی بات کی طرف امام نووی نے شرح صحیح مسلم میں   اشارہ کرتے ہوئے قاضی عیاض کا قول نقل کیا ہے کہ اس روایت میں جو اکثر امور ہیں وہ زہری کا کلا م ہیں۔ سو زہری کا کلام فاطمہؓ کے اس طرز عمل کے اثبات کے لئے قطعی حجت نہیں بن سکتا خاص کر کہ جب زہری نہ ہی تو کسی عینی شاہد کی سند نقل کریں اور نہ امر واقعہ پر انکا موجود ہونا ثابت ہو۔ سو اس بحث سے یہ بات تو اظہر من الشمس ہو جاتی ہے کہ فاطمہؓ کا ابو بکرؓ سے ناراض ہونا اور علیؓ کا ابو بکرؓ کو اطلاع کیئے بغیر فاطمہؓ کو راتوں رات دفن کرنا کسی طور پر محدثانہ اصولوں سے ثابت نہیں۔ پھر دوسری جگہ تمام شیعہ و سنی کتب میں یہ بات مذکور ہے کہ فاطمہؓ کے کفن دفن اور غسل کے انتظام میں  ابو بکرؓ کی زوجہ اسماء بنت عمیسؓ شامل رہی ہیں اور ابن کثیر  نے البدایہ والنہایہ جلد ۴ صفحہ ۳۴۲ پر،  مصنف عبدالرزاق جلد ۳ صفحہ ۳۱۰، اسد الغابہ جلد ۵ صفحہ ۴۵۸، مولانا محمد نافع   نے رحما بینہم جلد ۱ صفحہ ۴۱ اور بنات اربعہ صفحہ ۲۹۷ پر تصریح کی ہے کہ فاطمہؓ کو تین لوگوں نے غسل دیا یعنی علیؓ، اسما بنت عمیسؓ سلمیٰ زوجہ ابو رافع ؓ۔ سو یہ کیسے ممکن ہے کہ اسماء بنت عمیس ؓ نے اپنے شوہر ابو بکرؓ کو فاطمہؓ کے انتقال کی اطلاع نہ دی ہو ۔ اور پھر فاطمہؓ ابو بکرؓ سے تو ناراض رہیں لیکن انکی زوجہ اسماء بنت عمیسؓ سے نہ صرف اپنی تیماداری کرواتی رہیں بلکہ اپنے کفن دفن کے انتطام کی وصیت بھی انکو کرگئیں جیسا کہ کتب تواریح میں مذکور ہے۔ سو یہ تو  درایتاً بھی نہایت ہی مہمل بات ہے کہ  ابو بکر ؓ کو فاطمہؓ کے انتقال کی خبر نہ ہوئی۔ یہ بات بھی یاد رکھنے کے قابل ہے کہ مسلمانوں میں ممتاز شخصیات کی صلوٰۃ المیت ہمیشہ  خلیفہ وقت یا پھر ان کی غیر موجودگی میں انکی طرف سے مامور عمال نے ادا فرمائی جیسا کہ ابو ایوب انصاریؓ کی صلوٰۃ المیت یزید ابن معاویہؒ نے ادا کی جو کہ اس غزوہ قسطنطنیہ کے امیر تھے جس میں کہ ابو ایوب انصاریؓ کا انتقال ہوا۔ اسی طرح سے جب نبی ﷺ کے چچا زاد بھائی نوفل بن حارث بن عبدالمطلب کا انتقال ہوتا ہے تو انکی صلوٰۃ المیت خلیفہ وقت عمرؓ ادا کرتے ہیں، اسی طرح سے انکے بھائی ابو سفیان بن حارث بن عبدالمطلبؓ کا ؁۲۰ ہجری میں انتقال ہوتا ہے تو انکی صلوٰۃ المیت بھی عمرؓ ادا کرتے ہیں۔ عباس بن عبدالمطبؓ کا انتقال عہد عثمانؓ میں ہوتا ہے تو انکی صلوٰۃ المیت عثمانؓ ادا کرتے ہیں۔ حسن و حسین ؓ کے چچازاد بھائی و بہنوئی اور امیر یزید کے سسر  عبداللہ بن جعفرؓ کا بعہد عبدالملک بن مروان انتقال ہوتا ہے تو انکی صلوٰۃالمیت  انکی طرف سے مقرر امیر مدینہ ابان بن عثمان بن عفانؒ پڑھاتے ہیں۔ سو یہ کیسے ممکن ہے کہ بنت رسولﷺ فاطمہ ؓ کا انتقال ہو اور خلیفہ وقت ابو بکر ؓ انکی صلوٰۃ المیت ادا نہ کریں۔ اسی لئے  طبقات ابن سعد میں ابن سعد نے اپنی مکمل سند کے ساتھ روایت کیا ہے کہ  ’’حماد نے ابراہیم سے نقل کیا ہے کہ ابو بکرؓ نے فاطمہؓ بنت رسول اللہؓ کی صلوٰۃ المیت ادا کروائی اور چار تکبیریں کہیں۔ (طبقات جلد۸ ص۱۶) اگرچہ یہ روایت مرسل ہے لیکن ابراہیم نخعی کی مرسلات محدثین کے نزدیک نہ صرف قابل قبول ہیں بلکہ اونچا درجہ رکھتی ہیں جیسا کہ امام بخاری کا قول ہے کہ  احب المرسلات الی مرسلات ابراہیم النخعی مجھے مرسلات میں  سب سے زیادہ محبوب ابراہیم نخعی کی مرسلات ہیں۔ اس روایت کو ابن سعد نے امام شعبی سے بھی نقل کیا ہے کہ ابوبکرؓ  نے فاطمہؓ کی صلوٰۃ المیت ادا فرمائی۔ شعبی کی سند سے ہی امام بیہقی  نے اس روایت کو ان الفاظ میں نقل فرمایا ہے : ان فاطمہ ؓ الا ماتت دفنھا علی لیلا واخذ بضبعی ابی بکر الصدیق ؓ فقدمہ یعنی فی الصلوٰۃ علیھا فاطمہؓ کا جب انتقال ہوا تو انہیں رات میں دفن کی اور ابو بکرؓ کے دونوں بازو پکڑ کر انکو صلوٰۃ میں آگے کیا۔ اسی بات کو شاہ عبدالعزیز نے تحفہ اثنا عشریہ  طعن ۱۴ کے آخر میں ’’فصل الخطاب‘‘ کے حوالے سے نقل کیا ہے۔ حافظ ابو نعیم اصفہانی نے ’’حلیۃ الاولیاء‘‘ میں اپنی مکمل سند سے یہی بات ابن عباسؓ سے نقل کی ہے۔ کنزالعمال کے مصنف علی المتقی الہندی نے خطیب کے حوالہ سے جناب باقر سے نقل کیا ہے: ’’ابو بکرؓ آگے بڑھے اور انہوں نے (فاطمہؓ) صلوٰۃ المیت پڑھائی۔‘‘ (جلد ۶ صفحہ ۳۱۸) تحریر: محمد فھد حارث

##############################
https://www.facebook.com/mohammad.f.haris/posts/10158538914919903
سرمایہ دارانہ  نظام کا مقصد ہی یہی ہے کہ تعیشات کو ضروریات بنا کر پیش کیا جائے تاکہ سرمایہ دارانہ مارکیٹ میں گاہکوں کی دستیابی ہمہ وقت رہ سکے کیونکہ ضروریات تو ایک حد پر آکر ختم ہوجاتی ہیں، تاہم تعیشات کی کوئی حد مقرر نہیں۔ بقول شاعر ہزاروں خواہشیں ایسی کہ ہر خواہش پر دم نکلے بہت نکلے میرے ارماں لیکن پھر بھی کم نکلے یا  انسان کی خواہش کی کوئی انتہا ہی نہیں دو گز زمین بھی چاہیئے دو گز کفن کے بعد خواہشات کا منہ صرف قبر کی مٹی بھر سکتی ہے اور قبر میں انسان زندگی کی آخری سانس گزار کر پہنچتا ہے سو جب تک سانسیں چل رہی ہیں، اس وجود کی حیثیت گاہک کی ہونی چاہیئے جو سرمایہ دارانہ مارکیٹ سے مستقل بنیادوں پر اسکا مال خرید سکے۔ اسی لئے میڈیا میں ایسا لائف اسٹائل دکھایا جاتا ہے جس کی تمنا جس کی خواہش ہر انسان کے دل میں پنپ سکے اور جب "جنت" سامنے ہو تو اسکے حصول کی کوشش کون نہیں کرے گا بھلا۔ اسی لئے معاشرے میں ڈراموں، فلموں اور کمرشلز کے ذریعے یہ ملٹی نیشنل کمپنیز ایسا لائف اسٹائل بیچتی ہیں جس کو حاصل کرنے کی خاطر لازم ٹھہرتا ہے کہ انہیں کمپنیز کی مصنوعات خریدی جائیں۔ اور یوں انتھک محنت سے سرمایہ دارانہ نظام اپنے لئے مستقل بنیادوں پر گاہک پیدا کرتا جاتا ہے جن کی زندگی کا مقصد صرف اور صرف پیسہ کمانا رہ جاتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158524751889903
ڈپریشن یعنی پژمردگی ۔ ایک آپ بیتی ======== دوست نے سوال کیا کہ ڈپریشن سے نکلنے کے لئے علماء کہتے ہیں کہ اللہ کے ذکر میں دل لگاؤ لیکن  اصل مسئلہ یہ ہے کہ ڈپریشن میں کسی چیز میں دل ہی نہیں لگتا ، یہاں تک کہ  اللہ کے  ذکر اور تلاوتِ قرآن  پاک میں بھی دل نہیں لگتا، صلوٰۃ بھی بس ٹھونگے مارنے کے مترادف پڑھی جاتی ہے۔ بتائیے کہ کیا کیا جائے۔ دیکھئے سب سے پہلے تو یاد رکھئے کہ ذکر اللہ، تلاوتِ قرآن پاک یا صلوٰۃ معاذ اللہ کوئی جادو ٹائپ کی چیزیں نہیں ہیں کہ آپ نے انکا ورد شروع کیا اور دوسرے روز آپ ڈپریشن سے باہر۔  یہ ساری چیزیں ڈپریشن سے باہر آنے کے طریقۂ علاج ضرور ہیں لیکن جیسے ہر طریقۂ علاج  کی کامیابی کے لئے  سب سے اول انسان کی اپنی وِل پاور (Will Power)  ہوتی ہے، اس کے بعد پرہیز اور پھر علاج بعینہٖ یہی معاملہ ڈپریشن سے متعلق بھی ہے۔ سب سے پہلے تو یہ جان لیں کہ ڈپریشن بھی ہر بیماری کی طرح کی ایک بیماری ہے البتہ یہ کوئی موسمی بیماری نہیں کہ جس کا علاج نہ کیا جائے تو یہ از خود چلی جائے گی بلکہ یہ کینسر کی مانند ایک بیماری ہے جس کا علاج نہ  کیا جائے تو یہ وقت کے ساتھ بڑھتی چلی جاتی ہے یہاں تک کہ انسان کو ادھ موا یا پھر پاگل کرکے چھوڑتی ہے جس کے انتہائی نتائج دائمی پاگل پن یا پھر خود کشی کی صورت میں وقوع پذیر ہوتے ہیں۔ سو ہر بیماری کی طرح ڈپریشن کے لئے بھی ضروری ہے کہ جیسے ہی اسکی علامات ظاہر ہوں، اسکے علاج کی جانب توجہ کی جائے۔ ڈپریشن ہونے کی بہت سی وجوہات ہوسکتی ہیں اور ان میں سے ہر وجہ "کسی بھی قسم کی پریشانی" ہوتی ہے۔ یعنی کوئی ایسی پریشانی جو آپ کو مستقل سوچنے میں مشغول رکھتی ہے۔ یہ سوچنا دکھ پر مبنی ہوتا ہے یعنی ایسی سوچیں انسان کو خوشی نہیں دکھ کا احساس دلاتی ہیں۔ ڈپریشن کی سب سے بڑی وجہ اور اہم نشانی "اوور تھنکنگ (Over Thinking)" یعنی زیادہ  اور فضول سوچنا ہوتا ہے۔ یہ سوچیں کسی بھی سبب سے آپ کے ذہن میں آسکتی ہیں۔ زیادہ تر لوگ اپنے معاشقوں میں ناکامی کے سبب ڈپریشن میں چلے جاتے ہیں تو کئی حضرات اپنے ساتھی کے غیر مناسب  اور مبنی برتذلیل روئیے کے سبب ڈپریشن کا شکار ہوجاتے ہیں۔ کچھ لوگ ہوم سکنیس (Home Sickness)  یعنی ساری زندگی گھر والوں کے ساتھ رہنے کے  بعد اچانک جاب یا پڑھائی کے سبب کہیں اکیلے منتقل ہوجاتے ہیں تو ڈپریشن کا شکار ہوجاتے ہیں اور کئی لوگ اپنی بعض ناکامیوں کے سبب ڈپریشن کا شکار ہوجاتے ہیں۔ المختصر ڈپریشن کی کئی وجوہات ہوسکتی ہیں۔ سو سب سے اول تو آپ کو یہ جاننے کی ضرورت ہے کہ آپ کے ڈپریشن کی کیا وجہ ہے۔ جب ایک دفعہ وجہ کی تشخیص ہوجائے تو پھر اس کے حساب سے اس سے باہر آنے کی حکمتِ عملی طے کرنی ہوگی جس کے لئے آپ کی مضبوط ول پاور یعنی قوتِ ارادی سب سے اہم کردار ادا کرے گی۔ میں یہاں ڈپریشن سے باہر آنے کے لئے کتابی باتیں کرنے کے بجائے مناسب سمجھونگا کہ تھوڑی عملی باتیں کروں، گویا ایسی باتیں جو جگ بیتی سے زیادہ آپ بیتی ہوں۔ جی ہاں، میں نے بھی اپنی زندگی کے تین سال اس بیماری کی اذیت میں بسر کئے ہیں۔ میری زندگی کے وہ تین سال گویا ایسے تھے جب ہر خوشی مجھے خود سے روٹھی ہوئی لگتی تھی اور ہر سو صرف اندھیرا ہی اندھیرا اور یاسیت ہی یاسیت نظر آتی تھی۔ نہ کہیں آنے کا دل کرتا تھا اور نہ کہیں جانے کا۔ زندگی ایسی تھی کہ بقول شاعر  ہم  تو اس جینے کے ہاتھوں مر چلے تین سال اس اذیت میں گزارنے کے بعد ایک  روز نجانے مجھے یہ کیوں محسوس ہوا کہ میں  اس طرح اپنی زندگی  ضائع کررہا ہوں اور اسی دن میں نے اس سے باہر آنے کا تہیہ کیا۔ انٹرنیٹ پر ڈپریشن سے متعلق  سرچ کروایا تو ہر جگہ قوتِ ارادی اور کسی سائیکاٹرسٹ سے رابطہ کرنے کی تجاویز ہی نظر آئیں۔ بعض جگہ کچھ عملی تجاویز بھی تھیں سو ان پر عمل شروع کرنےکا سوچا۔ سب سے پہلے تو میں نے اس بات پر غور کیا کہ وہ کیا وجہ ہے جس کی وجہ سے  مجھے ڈپریشن ہوا ہے اور وہ وجہ میرے سامنے بہت واضح تھی کہ بعض نہایت قریبی دوستوں اور احباب کی بدسلوکی کے سبب جن پر مجھے از حد اعتماد بلکہ یوں کہہ لیں کہ قلبی لگاؤ اور محبت تھی کی وجہ سے میں اس دلدل میں دھنسا تھا۔ جتنے عرصے کراچی میں رہا، ان کی بدسلوکی مجھ پر اثر انداز ضرور ہوتی لیکن مجھے اوور تھنکنگ پراسس (Over Thinking Process) میں نہیں ڈالتی تھی، البتہ جب جاب کے سلسلے میں پہلی دفعہ چھ ماہ کے لئے گھر والوں سے دور اسلام آباد جاکر اکیلا رہنا ہوا تو ان بدسلوکیوں نے اکیلے پن میں میری سوچ پر گہرے منفی اثرات مرتب کرنا شروع کئے اور اسی چیز نے مجھے ڈپریشن میں دھکیلا دیا۔ سو  ڈپریشن سے باہر آنے کے لئے سب سے پہلے میں نے ان حضرات سے مکمل قطع تعلق کرلیا  جس کے لئے کئی مہینوں تک ہمت جمع کرتا رہا کیونکہ مجھے ایسا لگتا تھا کہ ان احباب کے بغیر میری زندگی گزر ہی نہیں سکتی۔  یہ ہمت جمع کرنے  اور خود کو  سوچوں سے آزاد کرنے کے لئے میں نے خود کو بے انتہا مصروف کرلیا کہ نہ میرے پاس وقت ہوگا اور نک کچھ سوچونگا۔ اسلام آباد سے واپس کراچی آکر گھر والوں کی ہر ذمہ داری ہر چھوٹا بڑا کام اپنے اوپر لے لیا کہ نہ میرا پاس وقتِ فرصت ہوگا اور نہ فضول سوچنے کو کچھ ٹائم مل سکے گا۔  جب آپ ڈپریشن میں ہوتے ہیں تو آپ کا کسی سے ملنے کو دل نہیں کرتا، اس دوران میں اکثر میرے کزنز اور دوست میرے پاس آتے تھے اور مجھے ساتھ باہر چلنے کو کہتے تھے، میں ان کو منع کردیتا تھا کہ میرا دل نہیں کرتا اور کمرے میں بیٹھا رہتا تھا۔  پھر ایک دن ایسا ہوا کہ میرے کزنز  رات آئے اور ساتھ باہر چلنے کو کہا، اس دفعہ میں نے ہامی بھرلی۔ ان کے ساتھ بادل نخواستہ باہر گیا اور پھر ایک عجیب فرق محسوس کیا کہ کچھ وقت کے لئے ہی سہی لیکن میں اپنی یاسیت بھری سوچوں سے باہر نکل آیا۔ وہ الگ بات ہے کہ گھر آنے کے بعد پھر ان سوچوں نے مجھے گھیر لیا لیکن میں نے یہی سوچا کہ جتنے وقت میں ان کے ساتھ تھا کم از کم پژمردگی کی اس اذیت سے دوچار نہ ہوا جس سے مجھے ان کو منع کرنے کے بعد گھر میں رہنے کی صورت میں دوچار ہونا پڑتا۔ سو اس تجربے کے بعد میں نے کوشش کی کہ میں زیادہ سے زیادہ وقت ایسے لوگوں کے درمیان گزاروں جن سے مجھے ایجابی قوت یعنی پازیٹیو انرجی (Positive Energy)  مل سکے۔ سو اب رفتہ رفتہ میں نے اپنے رشتے داروں اور دوستوں سے دوبارہ ملنا شروع کردیا۔ ساتھ ہی میں نے ہر ایسے انسان سے ملنے سے احتراز برتنا شروع کردیا جس سے مجھے  نیگیٹیو انرجی (Negative Energy)  ملتی ہو یا پھر اس کی کوئی بات میرا موڈ آف کردیتی ہو یا پھر میرے ڈپریشن کو ٹرگر (Trigger)  کرنے میں مدد کرتی ہو۔ اسی سبب میں نے آہستہ آہستہ ان لوگوں سے روابط بھی کم کردئیے جن کے منفی روئیے میرے ڈپریشن کا اصل سبب بنے تھے اور اب بہت کم ان سے بات یا ملاقات کرتا تھا، البتہ ان سے جب بھی بات یا ملاقات ہوتی تھی تو وہ دن میرے لئے اذیت بھرا ہوتا تھا۔ میں نے ایسی ہرشے سے کنارہ کشی اختیار کرنا شروع کردی جو مجھے کسی بھی طور سے دکھی کرسکتی ہو۔ یہاں تک کہ سیریس قسم کے ناولز تک پڑھنا بند کردئیے اور مشتاق احمد یوسفی اور یونس بٹ کو پڑھنا شروع کردیا تھا۔ الغرض ایسی ہر بات جو مجھ پر منفی یا یاسیت والا اثر ڈال سکتی ہو میں نے خود کو اس سے دور کردیا تھا۔ میں پوری کوشش کرتا تھا کہ مجھے کوئی لمحہ ایسا نہ ملے جب میں فارغ ہوں۔ انٹرنیٹ پر پڑھا کہ  کسرت یعنی ایکسر سائز آپ کے دماغ میں کچھ ایسے انزائمز یا کیمیکل پیدا کرتی ہے جن سے آپ کو سکون اور خوشی میسر آتی ہے اور یہ ڈپریشن سے باہر نکلنے میں مددگار ہوتا ہے۔ سو اسی سوچ کے سبب  شام میں جِم جوائن کرلیا اور رات میں روزانہ گھنٹے کے لئے باہر پارک میں جاگنگ شروع کردی۔ اور واقعی ایسا ہوتا کہ جتنے وقت میں جِم میں گزارتا یا جاگنگ کررہا ہوتا، اتنے وقت  میرا موڈ نہایت خوشگوار رہتا اور یاسیت مجھ سے دور ہی رہتی۔ میں پوری کوشش کرتا کہ کوئی بھی وقت اکیلے نہ گزاروں کیونکہ ڈپریشن میں اکیلا وقت آپ کو سوچنے کا موقع فراہم کرتا ہے اور بُری سوچیں ہی ڈپریشن کی اصل وجہ  ہوتی ہیں۔ سو  اسی  سوچ کے تحت میں نے خود کو ہر وقت گھر والوں اور دوستوں احباب کے درمیان رکھنا شروع کردیا۔ جب کبھی اکیلے ڈرائیونگ کرنے کا موقع آتا تو تب بھی ڈرائیو کرتے ہوئے ہینڈز فری (Hands Free) لگا کر کسی دوست سے  بات کرنا شروع کردیتا اور اس وقت تک بات کرتا رہتا جب تک کہ اپنی منزل مقصود تک نہ پہنچ جاتا۔ المختصر آہستہ آہستہ میری زندگی سے یاسیت کے پہلو کم اور خوشگواری کے پہلوؤں کا اضافہ ہونے لگا یہاں تک کہ سنہ ۲۰۰۹ء  جنوری میں میرے بھائی کی شادی  کا موقع آگیا۔ چونکہ میں گھر میں سب سے بڑا تھا اور چھوٹے بھائی کی شادی مجھ سے پہلے ہورہی تھی، اسی لئے میں نے اس کی  شادی کی ساری ذمہ داری خود پر لے لی اور اپنا پورا وقت اس کی شادی کے انتظامات میں صرف کرنے لگا۔ ہار پھول سے لیکر  ہال اور کھانے کے انتظامات تک سب کچھ اپنے ذمہ لگالیا اور خود کو ہمہ وقت مصروف کردیا۔ یہاں تک کہ شادی کے گھر میں جو مہمان رکنے آئے ہوئے تھے،  جس روز تقریب ہوتی اس روز دوپہر سے ان سب کے رات پہننے والے کپڑے لیکر استری کرنے بیٹھ جاتا کہ  بالکل وقت نہ مل سکے کہ میں کچھ الٹا سیدھا سوچوں اور خود کو خراب کروں۔ اس کا سب سے بڑا فائدہ تو یہ ہوا کہ ڈپریشن سے مکمل نکلنے میں مدد ملی جبکہ دوسری جگہ شادی کے سارے انتظامات بروقت ہوجاتے تھے بلکہ ہر روز کی تقریب کے لئے میں گھر والوں کو ساڑھے سات،آٹھ بجے ہی تیار کرکے کھڑا کردیتا تھا۔   یہ پورا پراسس یعنی مرحلہ تقریباً چھ ماہ چلا جس میں میں نے خود کو ہر طرح کے نیگیٹو لوگوں  اور چیزوں سے نہ صرف دور کردیا تھا بلکہ خود کو اتنا مصروف کرلیا تھا کہ کچھ سوچنے کا وقت ہی نہ مل سکے۔ جب کبھی میرے دماغ میں کوئی نیگیٹو یا یاسیت والی سوچ آتی بھی تھی تو ذہن کو جھٹک دیتا تھا اور کچھ اچھا سوچنا شروع کردیتا تھا۔ مجھے اچھے سے یاد ہے کہ اس زمانے میں میں آرکٹ (Orkut) استعمال کیا کرتا تھا اور وہاں اکثر مختلف دینی جماعتوں کے لوگوں سے مذاکرے و مباحثے ہوتے تھے۔ اپنے ڈپریشن کو کنٹرول میں رکھنے کے لئے میں نے آرکٹ تک چھوڑ دیا تھا کہ مبادا کہیں وہ مباحثے میری سوچ پر منفی اثر نہ ڈالیں، یہاں تک کہ اگر کوئی چھوٹی  اور انتہائی معمولی سی چیز بھی مجھ پر منفی اثر ڈال سکتی ہوتی تو میں اس سے احتراز برتنا شروع کردیتا تھا جیسے کہ بعض پین کلرز (Pain Killers) اور درد کی دوائیوں کے بارے میں پتہ چلا کہ وہ انسان پر معمولی نوعیت کی یاسیت چند لمحوں کے لئے ہی سہی لیکن طاری کرسکتی ہیں تو میں نے کسی بھی قسم کی پین کلر  اور سر درد کی دوائیاں تک لینا بند کردی تھیں۔  میرا قارئین کو بھی یہی مشورہ ہے کہ کوشش کرکے ڈپریشن سے باہر آنے کے لئے کبھی بھی دوائیوں کا سہارا مت لیجئے۔ لیکزاٹینول (Lexatinol)  اور زائنیکس (Xinex)  جیسی دوائیں کچھ لمحوں کے لئے تو آپ کے دماغ کو سلا کر آپ کو وقتی سکون مہیا کرسکتی ہیں لیکن یقین جانئے جب  سو کر اٹھنے کے بعد آپ دوائی کے اثر سے باہر آئینگے تو اس کے آفٹر ایفیکٹس کے نتیجے میں مزید یاسیت کا شکار ہوچکے ہونگے۔ یوں ان ساری چیزوں پر عمل کرکے اللہ کی مدد اور اپنی  قوتِ ارادی سے میں نے خود کو  بھائی کی شادی یعنی جنوری سنہ ۲۰۰۹ء تک مکمل طور سے ڈپریشن سے باہر نکال لیا۔ یہ سارا وقت میرے لئے کتنا کٹھن تھا، وہ میں ہی جانتا تھا لیکن محض قوتِ ارادی اور اللہ پر توکل کے ذریعے میں اس سے باہر آنے میں کامیاب ہوسکا اور اس سے باہر آنے کے بعد مجھے احساس ہوا کہ دنیا واپس سے کتنی اچھی، خوبصورت اور حسین ہوگئی ہے، وہی دنیا جو کچھ عرصے پہلے تک مجھے گھنگھور اندھیری اور یاسیت سے بھری محسوس ہوتی تھی۔  میری زندگی کے وہ تین سال جو میں نے ڈپریشن میں گزارے، میری عمر کا بدترین دورانیہ ہے جس میں نجانے کتنی راتیں جاگ کر گزریں اور کتنی  دوپہر ایسے خیالات میں جو کہ کلیتاً کفرانِ نعمت کا شاخسانہ تھے۔ کوئی مجھ سے پوچھے تو میں یہی کہتا ہوں کہ میرے نزدیک دنیا کی بدترین اور سب سے زیادہ درد دینے والی بیماری ڈپریشن ہے جو انسان کو حقیقت میں جیتے جی ماردیتی ہے۔ اس سے باہر آنے کا واحد راستہ مریض کی قوتِ ارادی اور وہ خود ہے۔ یہ واحد بیماری ہوگی جس  کا ڈاکٹر و معالج مریض خود ہوتا ہے۔  المختصر اگر آپ کو لگتا ہےکہ آپ ڈپریشن کا شکار ہورہے ہیں تو خود کو منفی چیزوں اور سوچوں سے دور کردیجئے،  از حد مصروف رہنا شروع کردیجئے، جِم اور جاگنگ کو معمول بنالیجئے، ہر وقت پاک رہیئے، تلاوتِ قرآن پاک کو اپنے معمولات میں شامل کرلیجئے، صلوٰۃ کی باقاعدگی پر خصوصی توجہ دیجئے، دوستوں اور رشتہ داروں میں زیادہ سے زیادہ وقت گزارنا شروع کردیجئے، صرف ایسے لوگوں سے ملئے جو آپ کو  پازیٹیو انرجی دے سکیں اور چاہے چند لمحوں کے لئے ہی کیوں نہ ہو لیکن اکیلا بالکل نہ رہیے۔ تحریر: محمد فھد حارث

##############################
https://web.facebook.com/mohammad.f.haris/posts/10158522319759903
یہ سنگریزے عداوتوں کے،  وہ آبگینے سخاوتوں کے دل مسافر قبول کرلے، ملا ہے جو کچھ جہاں جہاں سے ابھی تو محبت کا اسم اعظم لبوں پہ رہنے دے جانِ محسن ابھی ہے چاہت نئی نئی سی،  ابھی ہیں جذبے جواں جواں سے

##############################
https://web.facebook.com/mohammad.f.haris/posts/10158520143149903
نبی صلی اللہ علیہ وسلم نے فرمایا کہ اصل پہلوان وہ ہے جو غصے میں خود پر قابو پالے۔ واقعی عملی زندگی میں یہ بات سو فیصد درست بیٹھتی ہے، بری بات یا غصے والی بات سن کر اپنے جذبات کو قابو میں رکھنا سب سے بڑی پہلوانی ہے۔نبی صلی اللہ علیہ وسلم نے فرمایا کہ اصل پہلوان وہ ہے جو غصے میں خود پر قابو پالے۔ واقعی عملی زندگی میں یہ بات سو فیصد درست بیٹھتی ہے، بری بات یا غصے والی بات سن کر اپنے جذبات کو قابو میں رکھنا سب سے بڑی پہلوانی ہے۔

##############################
https://web.facebook.com/mohammad.f.haris/posts/10158518751874903
جب کوئی معقول انسان محض آپ کے نظریات کی ضد میں آکر اخلاق سے پرے گفتگو کرنا شروع کردے یا پھر آپکو اسکے کلام میں طعن و تشنیع اور غیر مناسب الفاظ کا استعمال محسوس ہونے لگے تو مناسب ہے کہ  خاموشی اختیار کرلی جائے۔ غصہ دلانے کا کام شیطان کا ہے اور مومن صبر و تحمل کا پیکر ہونا چاہیئے۔ آپکا مومن بھائی آپ سے بد ظن ہو، اس سے زیادہ مناسب ہے کہ آپ سلسلہ کلام روک دیں۔

##############################
https://web.facebook.com/mohammad.f.haris/posts/10158518668199903
تصوف پر تنقید ====== دوست نے اعتراض کیا کہ آخر تمہاری تان تصوف ہی پر آکر  کیوں ٹوٹتی ہے ؟؟ آخر جب تعلیم میں تدریس میں ‘ فقہ میں ‘ قرآن فہمی میں ‘ حدیث فہمی میں نئے سے نئے علوم پیدا ہوئے انہیں قبول کیا گیا بلکہ ان کا آغاز کرنے والوں کی تحسین کی گئی تو تصوف ہی پر آکر کیوں تان ٹوٹتی ہے کہ یہ الف سے لے کر ے تک قابل رد ہے اور اس کی سند نہیں۔ ائمہ امت نے دین کے مختلف شعبوں میں استنباط و اجتہادات کیے ہیں وہ اجتہادات امت نے بحیثیت مجموعی قبول کیے ہیں۔ امت کے اس قبول عام کی وجہ سے اب ان اجتہادات کی نوعیت محض کسی ایک امام یا فقیہ کے اجتہاد کی نہیں رہ گئی ۔ بلکہ اب وہ اسلام کے مین فریم کا حصہ بن گئے ہیں۔ جواب: === مجھے اس کی وجہ یہ معلوم ہوتی ہے کہ تصوف میں مجاہدہ اور تزکیہ کے جو طریقہ متعارف کروائے گئے، وہ بدعات کے زمرے میں آتے ہیں اور پھر اس کے بعد تصوف میں الگ سے حلول، وحدت ا لوجود اور وحدت الشہود جیسے کفریہ و شرکیہ عقائد تک شامل کرلئے گئے اور پھر باقاعدہ انکا پرچار کیا گیا۔ امت میں بعد میں جس قدر خرابیاں پیدا ہوئی اور جس قدر بد عقیدگیاں در آئیں ان میں سے اکثریت کا ماخذ تصوف ہی تھا۔ نبی ﷺ کی ذات میں غلو ہو یا نور و بشر کی بحث، وسیلہ ہو یا کشف قبور یہ سب چیزیں تصوف کے راستہ سے ہی اس امت میں رواج پائیں ہیں۔ پھر تصوف کے ذریعے پھیلے ہوئے الحاد کا تقابل تعلیم، تدریس، فقہ، قرآن فہمی اور حدیث فہمی کے غلط استعمال سے پھیلنے والی تعلیمات سے کرنا بھی کچھ مناسب نہیں۔ کیونکہ تزکیہ نفس کے نام پر تصوف کے ذریعے جو الحاد برپا کیا گیا، مقدم الذکر علوم کے ذریعے اتنی خرابی امت میں کبھی نہیں آسکی، بلکہ سچ پوچھئے تو ان طریقوں اور علوم کے غلط استعمال سے جو خرابیاں پیدا ہوئیں ان میں بھی تصوف کا ہی ہاتھ تھا۔ اور اسکی مثال شاہ ولی اللہ وغیرہ کی شکل میں بہت واضح ہے کہ شاہ ولی اللہ نے ساری زندگی قرآن و حدیث فہمی کا درس دینے میں گزار دی لیکن جب یہی قرآن و حدیث فہمی تصوف کی چھلنی سے نکلی تو انفاس العارفین اور درثمین کی شکل میں نمودار ہوئیں۔ میری سمجھ میں یہ نہیں آتا کہ آخر تصوف کی صحت پر اتنا اصرار کیوں، جب ایک نظریہ، ایک عقیدے کا وجود دور نبویﷺ سے ثابت نہیں تو صرف اس بناء پر کہ متاخرین نے اسکو تزکیہ نفس کے ایک بدعی طریقہ کے طور پر رائج کرلیا، اسکو حق ثابت کیا جائے کچھ مناسب بات نہیں اور صرف یہی وجہ ہے کہ تصوف پر آکر تان ٹوٹتی ہے کہ ایک تو اسکا دور نبویﷺ میں کوئی وجود نہیں اور پھر بعد کے ادوار میں جب یہ در آیا تو تب بھی اسکے خیر سے زیادہ اسکا شر اثرانداز ہوا۔جب انفاس العارفین کی شکل میں شاہ ولی اللہ، عبقات کی شکل میں شاہ اسمعٰیل شہید اور امداد المشتاق  کی شکل میں اشرف علی تھانوی کی تعلیمات تک کو تصوف نے الحاد سے آلودہ کردیا تو پھر ان پڑھ عوام کی اوقات ہی کیا۔ جب یہ مذکورہ حضرات عالم باعمل ہوکر تصوف کے گندے اثرات سے اپنا دامن نا بچا سکے تو پھر آپ اور ہم کس کھیت کی مولی ہیں۔کسی صاحب نے یہ مشورہ دیا کہ شاہ ولی اللہ کی موحدانہ تعلیمات کے زیر اثر اس بات کو راجح مان لینا چاہیئے کہ انفاس العارفین اور درثمین میں پیش کئے گئے الحادی نظریات دراصل الحاقی ہیں لیکن اس الزام سے آپ ماضی قریب کے علماء جیسے اشرف علی تھانوی وغیرہ کو کیسے بچائینگے۔ ان کی تحریرات کی صحت سے متعلق تو کوئی کلام ہی نہیں۔ تو پھر کیوں نا یہ کیا جائے کہ تصوف پر ہی لاکر ساری تان توڑ دی جائے اور اسکو اسلام کی سرزمین سے دیس نکالا دے دیا جائے کیونکہ بقول اقبال ’’تصوف اسلام کی سرزمین میں اجنبی پودہ ہے‘‘ اور میری نظر میں اسکی مثال کھیتوں میں از خود اگ آنے والی ان ناپسندیدہ جڑی بوٹیوں کی سی ہے جن کو اناج دینے والی فصل کے بچاؤ کے لئے اکھاڑ کر پھینکنا ضروری ہوتا ہے۔ اور اگر الفاظ سخت نا لگیں تو مجھے کہنے دیجئے کہ بریلوی مکتب فکر میں جس قدر الحادی نظریات کی آمیزش ہوئی ہے، اسکا سارا کا سارا سہرا تصوف کے ہی سر ہے۔ تصوف اگر احسان و تزکیہ کے سنن طریقوں تک محدود و محصور رہے تو ہمیں کوئی تعارض نہیں لیکن جہاں وہ آگے بڑھ کر شریعت کو لگامیں ڈالنے کی کوشش کرے گا، ہم اسے رد کرینگے۔ ولی و بزرگ صرف وہ ہے جو اللہ سے ڈرتا ہو اور اسکی خشیت اور اتباع کے تحت جنت کے حصول کی کوشش میں نیک اعمال سرانجام دے۔ جو بزرگ اللہ کو نخرے دکھا کر اپنے مریدوں کو زبردستی جنت میں لے جانے کا دعویدار ہو وہ ولی اللہ نہیں ولی الشیطان ہے۔ اللہ کے آگے تو کسی مقرب فرشتے و برگزیدہ نبی کی مجال نہیں کہ اس کے اذن کے بغیر اسکی جناب میں کسی کی سفارش کرسکے۔ چہ جائیکہ یہ خود ساختہ بزرگ جو اللہ کو لاڈ دکھا دکھا کر اپنے گنہگار مریدوں کو جہنم سے نجات کا پروانہ دیتے پھرتے ہیں۔ جب صلح حدیبیہ کے موقع پر نبی صلی اللہ علیہ وسلم اور چودہ سو صحابہ کے لئے چند قدم کے فاصلے پر کعبہ چل کر نہ جاسکا تو کسی ولیہ کی اوقات و حیثیت ہی کیا کہ اس کے دیدار کے لئے کعبہ سینکڑوں میل دور جنگلوں میں گشت لگاتا پھرے۔ علی ہجویری کی کشف المحجوب سے لیکر شاہ ولی اللہ کی انفاس العارفین تک ساری کتابیں اس لائق ہیں کہ دریا برد کردی جائیں۔ احسان و تزکیہ کی تعلیمات کے لئے قرآن کریم و حدیث نبوی صلی اللہ علیہ وسلم کا مطالعہ ہی کافی ہے، اسکے بعد بھی کسی کو زہد کی مزید منازل طے کرنے کی حاجت ہو تو اسکے لئے محدثین کی مدون کردہ کتاب الزہد کافی ہیں۔ تصوف اگر دور صحابہ رض کے احسان و زہد کا نام ہے تو اسکی جگہ ہمارے سر آنکھوں پر ہے لیکن اگر یہ متاخرین کی خلاف شریعت بدعی و راہبانہ تعلیمات کا سرچشمہ ہے تو ہم اسے ٹھوکروں پر رکھتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158518611834903
کسی انسان کا اصل اخلاق تب پتہ چلتا ہے جب وہ آپ سے اختلاف کرتا ہے۔ اس وقت اس کی زبان اور آپ کے لئے اس کے الفاظ کا انتخاب اسکے اخلاق کو جانچنے کا ذریعہ بن جاتا ہے۔کسی انسان کا اصل اخلاق تب پتہ چلتا ہے جب وہ آپ سے اختلاف کرتا ہے۔ اس وقت اس کی زبان اور آپ کے لئے اس کے الفاظ کا انتخاب اسکے اخلاق کو جانچنے کا ذریعہ بن جاتا ہے۔

##############################
https://web.facebook.com/mohammad.f.haris/posts/10158518205934903
ویسے یہ بھی عجیب طرفہ تماشہ ہے کہ سیدنا علی رضی اللہ عنہ کے دور میں جنگ جمل و صفین ہو تو حاکم وقت نہیں بلکہ طالبین قصاص سیدہ عائشہ و سیدنا زبیر و طلحہ و معاویہ رضوان اللہ اجمعین قصوروار گردانے جائیں لیکن یزید کے دور میں واقعہ کربلا و حرہ ہو تو اہل کوفہ و باغیین مدینہ کے بجائے حاکم وقت کو مطعون کیا جائے۔ تعصب اور شخصیت پرستی نے بعد کے لوگوں کے بیانات  و شخصیات میں اس قدر تضاد پیدا کردیا ہے کہ اصولوں کی پاسداری بھی من چاہی کی جاتی ہے۔

##############################
https://web.facebook.com/mohammad.f.haris/posts/10158516912394903
منکرین تصوف ===== لوگ کس صوفیت سے متعلق کہتے ہیں کہ منکرین تصوف اسکو سمجھتے نہیں۔ وہ تصوف جس میں سماع ہے، قوالی ہے، کشف قبور ہے، رقص ہے۔ بھلا ایسے تزکئے کی تعلیم نبی صلی اللہ علیہ وسلم نے کب دی، بھلا ایسے احسان پر صحابہ نے کیونکر عمل کیا۔ کوئی تو دکھادے دور خیرالقرون سے کہ کبھی مساجد میں دھمال ڈالے گیے ہوں، کبھی صحابہ نبی صلی اللہ علیہ وسلم کی قبر پر کشف کے لئے حاضر ہوئے ہوں، کبھی صحابہ نے سماع کا اہتمام کیا ہو۔ عجیب بے تکی باتیں ہیں کہ کہتے ہیں کہ منکرین تصوف تصوف کو سمجھے ہی نہیں ہیں۔ اس بدعی طرز عمل میں بھلا کونسی شے ایسی ہے جو قرآن و حدیث کی صریح تعلیمات سے متصادم نہ ہو۔ اسلام میں کیا نظریات و عقائد کی کمی تھی جو استنباط کر کرکے اس میں حلول، وحدت الوجود اور وحدت الشہور کے بدعی و ملحدانہ نظریات داخل کردئیے گئے ۔ ذرا مجھے یہ نرے بکواس نظریات دور صحابہ سے دکھاتودیں۔۔ ذرا یہ تو بتائیں کہ کیا کہا تھا امام احمد بن حنبل نے حارث محاسبی کی کتب سے متعلق؟ ذرا تاریخ کے اوراق کھولیے اور بتایئے کہ کیوں خلیفہ وقت نے ذوالنون مصری کو دربار میں لائن حاضر کروادیا تھا۔ ذرا کھولئے مقدمہ صحیح مسلم اور بتائیے کہ کیوں یحیی بن سعید القطحان نے اہل زھد کو جھوٹا اور حدیث میں ناقابل حجت قرار دیا تھا۔ کھولئے میزان الاعتدال اور بتائیے کہ کیا لکھا ہے امام ذہبی نے ابن عربی کی کتب کے بارے میں۔ پورا کا پورا تصوف نرا بکواس اور خرافات سے پر ہے۔ اور جو اہل علم اس سے متاثر ہوگئے تو وہ بھی انکا سہو ہی تھا۔ وہ اہل علم تھے کوئی نبی نہیں کہ دور خیر القرون سے غیر ثابت ایک بدعی نظم ان کی تائید سے سنت ٹھہر جائے۔ اسلام نہ ہوا معاذ اللہ چوں چوں کا مربہ ہوگیا، جس کا جو دل چاہے شیطان کے القا کو الہام کا نام دیکر تصوف کے سائے تلے دین میں داخل کردو۔ سیدنا عمر رضی اللہ عنہ ہوتے تو حارث محاسبی سے لیکر ابن عربی تک تو وہ درے پڑواتے ہیں کہ ان گمراہوں کی عقلیں ٹھکانے آجاتیں۔  تحریر: محمد فھد حارث

##############################
https://web.facebook.com/mohammad.f.haris/posts/10158516644339903
قرآن اور حدیث ====== قرآن اور حدیث میں جو فرق ہے وہ ان کے ثبوت میں ہے۔ قرآن تواتر سے ثابت ہے جبکہ احادیث تواتر، مشہور اور خبر واحد کے ذریعے امت تک پہنچی ہیں۔  بشرطِ صحت ِ حدیث بحیثیت حکم  قرآن و حدیث دونوں میں کوئی فرق نہیں۔ یعنی جب ایک حدیث نبیﷺ سے ثابت ہوجائے تو پھر وہ ہمارے لئے اسی طرح واجب الاتباع ہوگی جیسا کہ قرآن کی کوئی آیت۔ کیونکہ قرآن کلام اللہ ہے جو کہ لسانِ نبویﷺ سے امت کو منتقل ہوا ہے جبکہ حدیثِ نبویﷺ حکمِ اللہ ہے جو کہ اقوال و افعال و تقریر نبویﷺ کے ذریعے امت تک منتقل ہوا ہے۔ حدیث کی صحت سے  متعلق بعض افراد کو جو اشکال ہوتے ہیں ان کا کیا ہی عمدہ جواب غازی عزیر سلفی مبارکپوری حفظہ اللہ نے دیا ہے کہ ہمارا یقین ہے کہ جس طرح اللہ تعالیٰ نے حفاظ کو قرآن کو محفوظ رکھنے کی توفیق عطا فرمائی  اسی طرح حفاظِ حدیث کو ابھی احادیثِ نبویﷺ کی حفاظت کی توفیق بخشی ہے کیونکہ  اگر حدیث دین ہے تو اس کی حفاظت کا ذمہ دار بھی  حق تعالیٰ کو ہی ہونا چاہیئے ورنہ دین ناقص رہ جائے گا۔ بعض لوگ بلاوجہ یہاں اس بے اطمینانی میں مبتلا نظر آتے ہیں کہ "رواۃ اور حفاظ حدیث  بہرحال تھے تو انسان ہی، انسانی کاموں میں جو نقص فطری طور پر رہ جاتا ہے اس سے تو ان کے کام بھی محفوظ نہ تھے" ۔ لیکن یہ بے اطمینانی دراصل تحفظ دین کے بنیادی فسلفہ اور طریقہ کار سے لاعلمی کا نتیجہ ہے۔ جس طرح اجماع امت میں ہر فرد محفوظ نہیں ہوتا لیکن بحیثیت مجموعی مجتہدین کو عصمت کا مقام حاصل ہوتا ہے، ٹھیک یہی صورت حفاظ قرآن کی بھی ہے۔ کسی نے ان کو غیر انسان یا اللہ کی مقرر کردہ فطری حدود سے ماوراء نہیں سمجھا ہے  لیکن اس کے باوجود بھی کوئی ان کی انسانی کاوشوں کو بحیثیت مجموعی غیر محفوظ نہیں سمجھتا، پھر کیا وجہ ہے یہ احادیثِ نبویﷺ کی روایت کرنے والے وہی صحابہ، رواۃ اور حفاظ جنھوں نے قرآن کو بھی حفظ و نقل  کیا ہے، حفظ و روایتِ قرآن میں تو معتبر پائے جائیں لیکن روایتِ حدیث میں انہیں مشتبہ سمجھا جائے۔ اگر وہ لوگ نقل و روایت اور ضبط و حفاظت کے معاملہ میں تحریف و تساہل کے خوگر تھے تو جس طرح ان غیر محتاط رواۃ کی روایت کردہ احادیث ناقابلِ اعتماد ہیں اسی طرح ان کی روایت و نقل سے آئی ہوئی آیات اللہ یعنی قرآن کا بھی اعتبار باقی نہیں رہنا چاہیئے ، لیکن ایسا کوئی بھی شخص نہ کہتا ہے اور نہ مانتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158512728599903
گنہگار واں چھوٹ جائیں گے سارے جہنم کو بھر دیں گے شاعر ہمارے ========= بھر دو جھولی میری یا محمد لوٹ کر میں نہ جاوں گا خالی  (غلام فرید صابری کی مشہور قوالی) بگڑی میری بنتی ہے ہر بات مدینے میں غمخوار محمد کی ہے ذات مدینے میں ہے نور تیرا شمس و قمر میں تیرے لبوں کی لالی ثمر میں پھولوں نے تیری خوشبو چرالی سارے نبی تیرے در کے سوالی  (ریڈیو پاکستان سے نشر ہونے والی مقبول زمانہ نعت) وہی جو مستوی عرش تھا خدا ہوکر اتر پڑا ہے مدینے میں مصطفی ہوکر ہمارے سرور عالم کا رتبہ کوئی کیا جانے خدا سے ملنا چاہے تو محمد کو خدا جانے اللہ کے پلے میں وحدت کے سوا کیا ہے جو کچھ ہمیں  لینا ہے لیں گے محمد سے اٹھا کر میم کا گونگھٹ جو جھانکا تیری کملی میں تو دیکھا ذات احمد میں احد روپوش رہتا ہے شریعت کا ڈر ہے نہیں تو صاف کہہ دوں خدا خود رسول خدا بن کر آیا  (متفرق اشعار) خرام ناز میں آیا تو دیکھا اور پہچانا محمد مصطفی یعنی خدا مٹھن کی گلیوں میں خدا کو ہم نے دیکھا صدا مٹھن کی گلیوں میں خدا بے پردہ ہے جلوہ نما مٹھن کی گلیوں میں احد احمد ہے لیکن میم کے پردے میں آیا ہے پہن کر یا کا پر وہ فرد تھا مٹھن کی گلیوں میں وہی جو جلوہ فاراں پر ہوا احمد کی صورت میں اسی جلوے کو پھر عریاں کیا مٹھن کی گلیوں میں ( مولوی محمد یار، دیوان محمدی، صفحات 165، 166) انتخاب: محمد فھد حارث

##############################
https://web.facebook.com/mohammad.f.haris/posts/10158355211019903
جلال الدین المحلّی اور جلال الدین السیوطی ======= ہمارے ہاں درسِ نظامی کے نصاب میں جو تفسیر، تفسیر جلالین کے نام سے متداول ہے وہ دو مشہور مفسرین علامہ جلال الدین المحلّی اور علامہ جلال الدین السیوطی کی مشترکہ کاوش ہے اور اسی سبب تفسیرَ جلالین یعنی دو جلالوں کی  تفسیر کے نام سے جانی جاتی ہے۔ گرچہ یہ تفسیر مدارس میں داخلِ نصاب ہے لیکن اس کے باوجود بیشتر لوگوں کو یہ معلوم ہی نہیں ہوتا کہ یہ دو علماء کی مشترکہ کاوش ہے اور اکثریت اس کو علامہ جلال الدین السیوطی کی  تالیف سمجھتے ہیں۔ جبکہ  درحقیقت  تفسیرِ جلالین کا ابتدائی کام علامہ جلال الدین المحلّی نے شروع کیا تھا جو کہ علامہ جلال الدین السیوطی سے تقریباً ۵۵ سال  قبل  ۷۹۱ ہجری میں  مصر میں پیدا ہوئے تھے۔   آپ شافعی المسلک تھے اور علومِ فقہ و کلام اور صرف و نحو و منطق وغیرہ میں مہارتِ تامہ رکھتے تھے۔ تفسیرِ جلالین کے علاوہ آپ کی مشہور تصانیف میں شرح جمع الجوامع فی الاصول اور شرح المنہاج فی فقہ الشافعیہ وغیرہ شامل ہیں۔ آپ نے قرآن پاک کی تفسیر کا آغاز  سورۃ الکھف سے کرتے ہوئے سورۃ الناس  تک تکمیل کی۔ اس کے بعد آپ نے سورۃ الفاتحہ کی تفسیر کی اور ابھی اس کو مکمل ہی کیا تھا کہ ۸۶۴ ہجری میں آپ کی وفات ہوگئی۔  تاہم صاحب کشف الظنون اس بات سے اتفاق نہیں کرتے اور تصریح کرتے ہیں کہ سورۃ الفاتحہ کی تفسیر جلال الدین المحلّی کی لکھی ہوئی نہیں ہے بلکہ جلال الدین السیوطی کی  تحریر کردہ ہے۔تاہم اس متعلق جمہور علماء کی یہی رائے ہے کہ یہاں صاحبِ کشف الظنون کو سہو ہوا ہے اور سورۃ الفاتحہ  کی تفسیر بھی جلال الدین المحلّی کی ہی تالیف کردہ ہے۔ جلال الدین المحلیٰ کے انتقال کے بعد علامہ جلال الدین السیوطی نے اس تفسیر کی تکمیل کا بیڑہ اٹھایا۔ آپ کی ولادت ۸۴۶ ہجری کی جبکہ وفات ۹۱۱ ہجری کی ہے یعنی جب علامہ المحلّی کا انتقال ہوا تو  السیوطی ۱۸ سال کے تھے۔علامہ المحلّی کی طرح آپ بھی شافعی المسلک تھے۔ آپ کثیر التصانیف تھے اور آپ سے زیادہ تصانیف  اسلامی دنیا کے اور کسی عالم کی نہیں ملتیں۔ وہ کونسا علم ہوگا جس پر آپ نے تالیف نہ کررکھی ہو، تاہم کثرتِ تصانیف کے شوق میں آپ کی کتب میں رطب و یابس ہر طرح کی چیزیں آگئی ہیں اور اسی سبب بعض اہل علم نے آپ کے لئے حاطب اللیل کی اصطلاح استعمال کی ہے۔    علامہ جلال الدین السیوطی نے  علامہ جلال الدین المحلّی کی اس تفسیر کا تکملہ سورۃ البقرۃ سے شروع کیا اور اس کو سورۃ بنی اسرائیل پر لاکر ختم کیا اور یوں یہ تفسیر مکمل ہوئی۔  یہ تفسیر اسلامی دنیا میں کافی مقبول ہوئی اور کئی علماء نے اس پر  تعلیقات و حواشی لکھنے کا کام کیا جن میں نور الدین علی بن سلطان  متوفیٰ ۱۰۱۰ ہجری کا حاشیہ بنام "جمالین" اور  مؤلفین کے ہم نام جلال الدین محمد بن محمد کرخی کی صخیم شرح "مجمع البحرین و مطلع البدرین"  کا ذکر تذکرہ نویسوں کے ہاں ملتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158325105139903
سیکولر ریاست ہوتے ہوئے بھی مذہب کی بنیاد پر شہریت کے قوانین پڑوسی ملک میں پاس کروالئے جاتے ہیں، اور ایک ہم ہیں کہ ریاست مدینہ کی طرف عازم ہونے کے دعویدار لیکن قوانین وہی اینگلو سیکسن چل رہے ہیں اور شریعت الہیہ کے نفاذ کی طرف کوئی ظاہری اقدامات بھی نہیں۔سیکولر ریاست ہوتے ہوئے بھی مذہب کی بنیاد پر شہریت کے قوانین پڑوسی ملک میں پاس کروالئے جاتے ہیں، اور ایک ہم ہیں کہ ریاست مدینہ کی طرف عازم ہونے کے دعویدار لیکن قوانین وہی اینگلو سیکسن چل رہے ہیں اور شریعت الہیہ کے نفاذ کی طرف کوئی ظاہری اقدامات بھی نہیں۔

##############################
https://web.facebook.com/mohammad.f.haris/posts/10158508324714903
اپنا مقدمہ احسن انداز سے پیش کرنے اور اسکو مضبوط کرنے کے لئے اسلام پسند طبقہ کو سب سے اول اپنے طرز تخاطب و کلام پر کام کرنا ہوگا۔ آپ اس نبی صلی اللہ علیہ وسلم کے نام لیوا ہیں، جن کا اخلاق قرآن تھا۔ ملحد و لبرل طبقات کی ہفوات کے خلاف تحریروں میں "چولیں"، "حرام کی جنی"، "نامعلوم افراد کی اولاد" جیسے الفاظ سن کر عقل حیران و ششدر رہ جاتی ہے۔ گویا کیا نبی صلی اللہ علیہ وسلم نے اپنے کسی دشمن کو اس کی ولدیت کا طعنہ دیا تھا بھلا؟ حرامی ہونے کی گالی دینا بہت بڑی جسارت ہے۔ اس طور سے اسلام کی خدمت نہیں مرمت ہی ہوسکتی ہے۔ آپ میں دین کی غیرت نہ نبی صلی اللہ علیہ وسلم سے زیادہ ہوسکتی ہے اور نہ ان کے اصحاب سے زیادہ۔ جب انہوں نے اس قدر واہیات الفاظ کا استعمال نہیں کیا تو آپ تو کم از کم اخلاق کا کچھ پاس رکھئے۔ بہت ضرورت ہے کہ اسلام پسند طبقات اپنے اخلاق کو بہتر بنائیں۔ کیونکہ اخلاق اور حسن کلام اسلام کی اصل ہیں۔

##############################
https://web.facebook.com/mohammad.f.haris/posts/10158508266404903
یزید بن معاویہ  کی شخصیت اور اس   کی خلافت سے متعلق اہلسنت کو کیا رائے رکھنی چاہیئے؟ =============== دوست نے سوال کیا کہ یزید بن معاویہ    کی شخصیت اور اس کی خلافت سے متعلق اہلسنت کو کیا رائے رکھنی  چاہیئے؟ دیکھئے اس متعلق لمبی چوڑی بحث نقل کرنے  کے بجائے مناسب ہوگا کہ  چھٹی صدی ہجری کے عالم حافظ عبدالغنی عبدالواحد  المقدسی (متوفیٰ ۶۰۰ھ)  کی رائے نقل کردی جائے۔ محدث و فقیہ حافظ عبدالغنی عبدالواحد المقدسیؒ سے جب یزید بن معاویہؒ کی بابت سوال کیا گیا تو انہوں نے جواب دیا: خلافتہ صحیحۃ قال بعض العلماء بایعہ ستون من اصحاب رسول اللہﷺ منھم ابن عمر و اما محبتہ فمن احبہ فلا ینکر علیہ و من لم یحبہ فلا یلزمہ ذلک لانہ لیس من الصحابہ الذین صحبوا رسول اللہﷺ فیلتزم محبھم اکراما لصحبتھم (ذیل طبقات الحنابلۃ لابن رجب رحمۃاللہ علیہ جلد ۲ صفحہ ۳۴) یعنی "یزید کی خلافت صحیح تھی چنانچہ بعض علماء کا کہنا ہے کہ ساٹھ صحابہ کرامؓ نے بشمول سیدنا عبداللہ بن عمرؓ اس کی بیعت کرلی تھی۔ رہی اس سے محبت رکھنے کی بات تو اگر اس سے کوئی محبت رکھتا ہے تو اس پر نکیر نہیں کرنی چاہیئے تاہم کوئی اس سے محبت نہ رکھے  جب بھی  کوئی ایسی بات نہیں، وہ صحابی تو نہیں جس سے محبت رکھنا شرعاً ضروری ہو۔" اب جہاں تک بات رہی یزید کی شخصیت  کی بات تو اس متعلق ہم یہاں علامہ ابن کثیر دمشقی کی رائے نقل کیے دیتے ہیں۔  علامہ ابن کثیر لکھتے ہیں: "و قد کان یزید فیہ خصال محمودۃ من الکرم و الحلم و الفصاحۃ و الشعر و الشجاعۃ و حسن الرای فی الملک و کان ذا جمال حسن المعاشرہ  (البدایہ و النہایہ جلد ۸ صفحہ ۲۳۰) یعنی "یزید میں قابلِ تعریف صفات مثلاً  حلم و کرم، فصاحت و شعر گوئی و شجاعت  اور امورِ مملکت  میں اصابت و عمدگی  رائے پائی جاتی تھیں نیز وہ خوبصورت  تھا اور عمدہ آداب معاشرت کے حامل تھا۔" ہمارے خیال میں ان چند سطروں میں یزید کا پورا مقدمہ سمٹ جاتا ہے۔  تحریر: محمد فھد حارث

##############################
https://web.facebook.com/mohammad.f.haris/posts/10158503002429903
یہ تحریر صرف اہل تشیع کے لئے ہے ======== اہل تشیع کا "مقدمہ غصبِ فدک" تو اسی روز کالعدم ہوگیا تھا جس روز دربارِ خلافت سیدنا علیؓ کے لئے برپا کیا گیا تھا اور آپؓ نے برسرِ اقتدار آتے ہی   "قصاص ہرمزان" سے متعلق خلیفۂ ثالث سیدنا عثمانؓ کے فیصلے کو کالعدم قرار دیتے ہوئے سیدنا عبیداللہ بن عمرؓ کوقصاصاً قتل کرنے کے احکامات جاری کئے تھے۔  جو ہمت و جرات "شیرِ خدا" کو  خلیفۂ ثالث کے فیصلے کو کالعدم قرار دینے کو میسر تھی، کوئی وجہ نہیں ہوسکتی  تھی کہ یہ ہمت و جرات خلیفۂ اول سیدنا ابو بکر صدیق ؓ کے فیصلے کو کالعدم قرار دینے کو "شیرِ خدا" میں موجود نہ  ہوتی۔ جس طور سے خلیفۂ ثالث کا فیصلہ کالعدم قرار دیکر خلیفۂ دوم  سیدنا عمر فاروقؓ کے بیٹے کو قصاصاً قتل کرنے کے احکامات جاری کئے گئے تھے ، اس سے بہت آسان تھا کہ خلیفۂ اول کے "فیصلۂ باغ فدک" کو کالعدم قرار دیکر "شیرِ خدا"  فدک کی جاگیر واپس "آلِ زہرا" کو دلوادیتے۔ سو جب خود "امامِ اول"  خلیفۂ اول کے فیصلے سے مطمئن ہوگئے تھے تو پھر روافض کا اس متعلق رونا دھونا دراصل "امام اول" کی بصیرت و عبقریت پر شک کرنا ہوگا اور "امام معصوم" کی بصیرت و عبقریت پر شک کرنے والا سب کچھ ہوسکتا ہے لیکن "مومن" نہیں۔ "مولا علی" کی ہمت و جرات کا عالم تو یہ تھا کہ  "امام دوم" کے منع کرنے کے باوجود لشکریوں کے پہاڑ لے کر اہل جمل کے خلاف "بلا خوف و خطر" نکل گئے تھے تو پھر ایک چھوٹا سا  خطۂ جاگیر واپس لینا ان کے لئے کون سا مشکل تھا۔ جو  امیرِ وقت شام پر پچھلے سترہ سال سے مقرر معاویہؓ کو اپنے  مشیر  و بھائی سیدنا عبداللہ بن عباسؓ کے مشورے کے خلاف یک جنبش قلم معزول کرنے کی ہمت و جرات رکھتا ہو، جو پہاڑوں سے لشکر لے کر صفین میں معاویہؓ جیسے طاقتور "باغی" کی سرکوبی کو بلا خوف و خطر نکل سکتا ہوں، بھلا اس کو فدک کے معاملے میں "تقیہ" کرنے کی حاجت ہی کیا تھی۔ جو آدھی امت کے  طلب کردہ مطالبۂ قصاص عثمانؓ کو  ملتوی کرنے کی ہمت رکھتا ہو اور اپنے موقف کے اثبات کے لئے "باغیوں" کے خلاف تلوار نکال کر میدان میں اتر چکا ہو، بھلا اس کو خلیفۂ اول کے ایک چھوٹے سے فیصلے کو کالعدم قرار دینے میں کتنا وقت درکار ہوسکتا تھا۔ سو "شیرِ خدا"،  "مولا علی"، "امام اول"، "مشکل کشا" کے لئے بھلا کیا مشکل ہوسکتی تھی کہ وہ فدک کے معاملے میں "آلِ زہرا" کی مشکل کشائی نہ کرسکتا ہوتا۔ خلیفۂ اول نے جو کیا سو کیا، خلیفۂ چہارم کا  خلیفۂ اول کے فیصلے کو برقرار رکھنا خود اہل روافض کے مقدمۂ غصب فدک کو خارج کردیتا ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158502653449903
کبیرہ گناہ ===== کبیرہ گناہوں پر اصرار انسان کی عبادت  میں سے لطف ختم کردیتا ہے اور عبادت سے لطف ختم ہوجائے تو وہ محض بوجھ بن کر رہ جاتی ہے۔ ضروری نہیں کہ آپ پانچ وقت باقاعدگی سے صلوٰۃ ادا کررہے ہوں تو یہ آپ کے نیک ہونے یا معصیتوں سے بچنے کی علامت ہو۔ کبیرہ گناہوں  پرمداومت اختیار کرنے والے  پنج وقتہ صلوٰۃ کے پابند  بھی ہوسکتے ہیں کیونکہ عبادت میں سے   لطف اور خشوع نکل جائے تو وہ محض عادت بن جاتی ہے۔ لوگ شکایت کرتے ہیں کہ ہمارا عبادت میں دل نہیں لگتا، خیالات پریشان کرتے ہیں۔ اس کی وجہ بہت واضح ہے۔ عبادت دل سے کی جاتی ہے۔ دل اگر گناہوں سے کالا ہو تو عبادت کا نور اسکو منور نہیں کرسکتا الا یہ کہ عبادت کا مقصود حاصل کرنے کو کوئی گناہوں کو ترک کرنے کا ارادہ کرلے۔ صغیرہ گناہوں سے بھی بچنا چاہیئے البتہ زیادہ اہتمام کبیرہ گناہوں سے دامن بچائے رکھنے  کا ہونا چاہیئے کیونکہ یقین جانئے کبیرہ گناہوں سے بچ گئے تو ازروئے قرآن آپ کے صغیرہ گناہ اللہ خود معاف کردے گا اور معاف کرنے کا مطلب محض اخروی معافی نہیں بلکہ دنیا میں ہی ان کے کرنے کی توفیق سلب کرلینا  بھی ہے۔ سو عبادت میں خشوع چاہتے ہیں تو کبیرہ گناہوں پر مداومت سے خود کو بچا کر رکھیں۔ شیطان کے زیرِ اثر ایک کاد دفعہ گناہ سرزد ہوجائے تو اللہ معافی کی توفیق بھی دیدیتا ہے لیکن بڑے گناہوں کو عادت بنالیا جائے تو معافی کی توفیق بھی چھین لی جاتی ہے اور دل کا سکون بھی۔ تحریر: محمد فھد حارث

##############################
https://web.facebook.com/mohammad.f.haris/posts/10158498607729903
وطنیت ==== وطنیت نے جیسے مسلمانوں کی کمر توڑی ہے، شاید ہی کسی اور نظرئیے نے اس طرح مسلمانوں کو برباد کیا ہو۔ سرحدیں کھینچی گئی تو زمینوں پر تھی لیکن انہوں نے بانٹا مسلمانوں کے دلوں کو۔ اتحاد امت کو پارہ پارہ کرکے رکھ دیا۔ دلوں میں نفاق کا بیچ بودیا۔ باہم عداوت کو فروغ دیا۔ وطن کی محبت قطعی مذموم شے نہیں لیکن یہ وہ مباح جذبہ و نظریہ ہے جس کا استعمال بد اسکو حرام تک بنادیتا ہے۔ اقبال نے قریبا سو سال پہلے جو مرثیہ پڑھا تھا وہ صد فیصد درست ثابت ہوا۔ اس دور میں مے اور ہے، جام اور ہے جم اور ساقی نے بِنا کی روِشِ لُطف و ستم اور مسلم نے بھی تعمیر کِیا اپنا حرم اور تہذیب کے آزر نے ترشوائے صنم اور ان تازہ خداؤں میں بڑا سب سے وطن ہے جو پیرہن اس کا ہے، وہ مذہب کا کفن ہے یہ بُت کہ تراشیدۂ تہذیبِ نوی ہے غارت گرِ کاشانۂ دینِ نبَوی ہے بازو ترا توحید کی قوّت سے قوی ہے اسلام ترا دیس ہے، تُو مصطفوی ہے نظّارۂ دیرینہ زمانے کو دِکھا دے اے مصطفَوی خاک میں اس بُت کو ملا دے! ہو قیدِ مقامی تو نتیجہ ہے تباہی رہ بحر میں آزادِ وطن صُورتِ ماہی ہے ترکِ وطن سُنّتِ محبوبؐ الٰہی دے تُو بھی نبوّت کی صداقت پہ گواہی گُفتارِ سیاست میں وطن اور ہی کچھ ہے ارشادِ نبوّت میں وطن اور ہی کچھ ہے اقوامِ جہاں میں ہے رقابت تو اسی سے تسخیر ہے مقصودِ تجارت تو اسی سے خالی ہے صداقت سے سیاست تو اسی سے کمزور کا گھر ہوتا ہے غارت تو اسی سے اقوام میں مخلوقِ خدا بٹتی ہے اس سے قومیّتِ اسلام کی جڑ کٹتی ہے اس سے تحریر: محمد فھد حارث

##############################
https://web.facebook.com/mohammad.f.haris/posts/10158492507929903
شادی بیاہ میں کھانے کا ضیاع ===== پچھلے دنوں  تقریباً دس دن کے لئے پاکستان جانا ہوا۔  چونکہ دسمبر کے مہینے کا آخر تھا اور یہ وقت کراچی میں عموماً شادیوں کا ہوتا ہے سو ایک  بعد دیگرے کئی شادیوں میں نا چاہتے ہوئے بھی جانا پڑگیا۔ کراچی میں ہونے والی شادیوں میں جہاں کئی نئی جدتوں کا پتہ چلا وہاں ایک چیز ابھی بھی ویسی ہی مستقل دیکھی جو کہ اپنے بچپن سے دیکھتے آرہے ہیں یعنی کھانے کا ضیاع۔ سرِ دست اس موضوع کو سائیڈ پر رکھتے ہیں کہ   شادیوں میں  انواع و اقسام کے کھانے رکھنے کی ضرورت ہی کیا ہے  ، اصل مدعا یہ ہے کہ  مہمان ان انواع و اقسام کے کھانوں کا ضیاع کیسے  اور کیونکر کرتے ہیں۔ اُسی تقریب میں جس میں چند لمحے قبل  تمام  شرکاء خوشنما کپڑوں میں ملبوس انتہائی مہذب انداز میں بیٹھے ایک دوسرے سے گفتگو فرمارہے ہوتے ہیں، کھانا کھلتے ہی نجانے ان پر کونسا بھوت سوار ہوجاتا ہے کہ ساری تہذیب و شائستگی بالائے طاق رکھ کر کھانے پر یوں ٹوٹا جاتا ہے گویا یہ زندگی کا آخری کھانا ہو اور اس کے بعد قحط کا آنا یقینی ہو سو اپنی پلیٹ کو جس قدر بدتمیزی کے ساتھ بھر سکتے ہوں بھرلیا جائے۔ اس دھینگا مشتی و بدتمیزی میں امیر غریب، اسلام پسند و سیکولر، مرد و عورت، عامی و عالم  کسی کی کوئی تمیز نہیں ہوتی۔ اس صف میں محمود و ایاز سب برابر ہوجاتے ہیں۔ عموماً شادیوں میں میزبان کی کوشش ہوتی ہے کہ کھانا اتنی مقدار میں بنوایا جائے کہ مہمانوں کے لئے قطعی کم نہ پڑے اور چند استثنات کے علاوہ شاید ہی کبھی ایسی صورتحال پیش آتی ہو جہاں کھانا کم پڑجاتا ہو۔لیکن مقامِ افسوس ہے کہ مہمان ان استثنات کو عام معمول پر قیاس کرکے یوں مقابلہ بازی کرکے پہلی ہی باری میں پلیٹ بھرنے کی کوشش کرتے ہیں کہ جیسے ان کو یقینِ کامل ہو کہ اس کے بعد ان کو یہ موقع میسر نہ آسکے گا۔ اس سلسلے میں جی بھر کر  کھانا ضائع بھی ہوتا ہو تو خیر ہے۔ اور پھر یہ پلیٹ بھرنا کوئی پہلی بار کے لئے خاص نہیں  ہوتا، بلکہ ہر بار کی دفعہ میں اس پلیٹ پر کھانے کا پہاڑ و انبار قائم کیا جاتا ہے جس میں سے بس اپنی طبیعت سیر ہونے تک کھایا جاتا ہے اور پھر سارا کھانا چھوڑ دیا جاتا ہے۔  معلوم نہیں ایسا کرتے ہوئے لوگوں کی ذہنوں میں کیا کچھ ہوتا ہے، میری عقل تو سمجھنے سے قاصر ہے۔ کھانا  میزوں پر رکھا ہوا ہے، وافر مقدار میں رکھا ہوا ہے، ویٹر بار بار لاکر کھانے کی تھالیاں بھر رہا ہے، آپ آرام سے تھوڑا تھوڑا کھانا لیجئے، ان شاءاللہ ساری ڈشز  اور طعام پیٹ بھر کر کھالینگے، اس کے لئے ہوس و لالچ میں پلیٹ اس قدر بھرنے کی حاجت ہی کیا ہے کہ بعد میں اس کی ایک قابلِ ذکر مقدار آپ کی پلیٹ میں ضائع ہو۔ کبھی سوچا ہے کہ اس ایک ایک دانے کے ضائع ہونے پر آپ کے نامۂ اعمال میں کیا کچھ سیاہی لکھی جارہی ہے، آپ کتنے بھوکے لوگوں کا حق مار رہے ہیں۔ میرے ممدوح کچھ تو اللہ کا خوف کریں۔ آپ اس دنیا کے باسی ہیں جہاں ہر  پانچ میں سے ایک بچہ فاقہ زدگی  اور خوراک کی کمی کا شکار ہے اور ایک آپ ہیں کہ آپ کو اپنی پلیٹ بھرنے کی فکر لگی رہتی ہے۔ پلیٹ میں کھانا چھوڑتے لوگوں کو خوف کیوں نہیں آتا۔ جبکہ سورۃ بنی اسرائیل آیت  ۲۷ میں اللہ کتنے واشگاف الفاظ میں فرماتے ہیں کہ وَآتِ ذَا الْقُرْبٰی حَقَّہ وَالْمِسْکِیْنَ وَابْنَ السَّبِیْلِ وَلاَ تُبَذِّرْ تَبْذِیْراً،إِنَّ الْمُبَذِّرِیْنَ کَانُواْ إِخْوَانَ الشَّیَاطِیْن،ِ وَکَانَ الشَّیْْطَانُ لِرَبِّہ کَفُورًا  یعنی  اور قرابت والے کو اور مسکین اور مسافر کو اس کا حق دیدو اور مال کو فضول مت اڑاؤ، بے شک مال کو فضول اڑانے والے شیطانوں کے بھائی ہیں اور شیطان اپنے رب کا ناشکرا ہے۔ لیکن یہاں جس دنیا میں کھانے کی اس قدر قلت ہے کہ مسکینوں کو پیٹ بھر کر کھانا نہیں ملتا وہاں ہماری شادیوں میں پلیٹ بھر بھر کر کھانا  ضائع کیا جاتا ہے۔ پھر میٹھے کے لئے الگ پلیٹ لی جاتی ہے کیونکہ  کھانے کی پلیٹ میں تو باقی ماندہ کھانا بچا ہوا ہوتا ہے سو اس میں میٹھا کیونکر نکالا جاسکتا ہے، چاہے آپ کے پلیٹوں کے اس ضیاع سے کتنے ملین بلین گیلن پانی ان کی صفائی پر برباد ہوتا ہو، آپ کو بس اپنے پیٹ  اور پلیٹ سے مطلب  ہونا چاہئے۔  انسان جب نمکین کھانا کھا کر اٹھتا ہے تو اس کی طبیعت اس کو  منہ کا ذائقہ بدلنے کو کچھ میٹھا کھانے پر  راغب کرتی ہے ۔  ایک نارمل انسان کو اس میٹھے کی حاجت دو تین چمچموں سے زیادہ نہیں ہوتی  اور انسان جب اپنے گھر میں کھانے کے بعد میٹھا لیتا ہے تو عموماً اسی عادت پر عمل پیرا ہوتا ہے۔ لیکن شادیوں  میں نجانے کیا بوالہوسی طاری ہوجاتی ہے کہ دھبا دھب   میٹھے کی پلیٹ ایسے بھری جاتی ہے گویا اصل کھانا نمکین نہیں میٹھا ہی ہے۔ وہ الگ بات ہے کہ اس لبا لب بھری پلیٹ میں سے  میٹھا چکھا صرف دو تین چمچے ہی جاتا ہے، باقی سب  کچرا دان میں ڈالنے کے لئے پلیٹ میں یونہی چھوڑ دیا جاتا ہے۔ اوہ اللہ کے بندوں !کم میٹھا لے لوگے تو کیا  فاقہ کشی کا شکار ہوجاؤ گے۔ تم تو اس نبیﷺ کے نام لیوا ہو جن کی سنت پیٹ کا ایک حصہ خالی چھوڑ کر دسترخوان سے اٹھنا ہے جبکہ تمہارا حال یہ ہوتا ہے کہ شادیوں میں تمہاری سانس کی نالی تک کھانے سے بھر چکی ہوتی ہے اور خدانخواستہ اگر کوئی تمہیں اسی وقت الٹا کردے تو منہ اور ناک کے راستے سب کھایا پیا باہر آجائے۔ قرآن میں اللہ سورۃ الاعراف آیت  ۳۱ میں کتنے واشگاف الفاظ میں فرماتے ہیں کہ وَّکُلُوْا وَاشْرَبُوْا وَلَا تُسْرِفُوْا اِنَّہ لَایُحِبُّ الْمُسْرِفِیْنَ  یعنی اور کھاؤ اور پیو مگر اسراف نہ کرو کیونکہ اللہ تعالیٰ اسراف کرنے والوں کو پسند نہیں کرتا۔ نجانے شادی میں شریک ہماری کسی قاری،  کسی عالم کو یہ آیات کیوں نظر نہیں آتیں جہاں اللہ تعالیٰ واضح طور پر کھانے پینے کے ساتھ اسراف کا ذکر فرمارہے ہیں جبکہ شادیوں میں کھانے کے اس اسراف میں عالم و عامی سب برابر کے شریک ہوتے ہیں۔ صحیح مسلم کی روایت میں سیدنا جابرؓ فرماتے ہیں  کہ  نبیﷺ کھانے والوں کو برتن اور انگلیاں چاٹنے کا حکم دیا کرتے تھے۔ اسی طرح  اسی  صحیح مسلم  میں سیدنا انسؓ سے مروی ہے کہ نبیﷺ  کھانے کے بعد اپنی تین انگلیاں چاٹا کرتے تھے۔ گویا آپﷺ کا عمل تو یہ ہو کہ کھانا اس قدر بھی ضائع نہ ہو جو کہ ہماری انگلیوں پر لگا ہوا رہ جائے اور کہاں ہمارا  یہ عمل کہ ہم اپنی پلیٹوں میں کھانے کے انبار چھوڑ کر اٹھتے ہیں۔ پھر شادیوں میں چاہے دس ڈشز ہوں یا بیس، شرکاء اپنا فرضِ منصبی سمجھتے ہیں کہ ہر ڈش سے انصاف کا تقاضہ یہ ہے کہ اس کی ایک معتدبہ تعداد پلیٹ میں نکال کر دو تین لقمے لیکر باقی ضائع کرنے کو چھوڑ دی جائے، بس دل کو یہ خلش نہ ہونی چاہیئے کہ شادی کے کھانے میں فلاں شے موجود تھی اور میں نے اسکا ذائقہ نہ چکھا۔ جبکہ  سنن بیہقی میں نبیﷺ کا فرمان موجود ہے کہ  اسراف یہ بھی ہے کہ تم (بلا روک ٹوک) ہر وہ چیز کھاؤ جس کی تمہیں چاہ اور تمنا ہو۔ ایک تو یہ بات سمجھ نہیں آتی کہ شادیوں میں سات آٹھ ڈشز رکھنے کی حاجت ہی کیا ہے، چلو جی میزبان نے حقِ میزبانی میں غلو کرتے ہوئے سات آٹھ ڈشز رکھ بھی دیں تو اس سے مہمانوں پر یہ کیونکر واجب ہوگیا کہ ہر ڈش کے ساتھ انصاف کیا جائے۔ کوئی نارمل انسان ایک وقت میں سات  آٹھ کھانے اپنے چھوٹے سے پیٹ میں نہیں گُھسا سکتا۔ لیکن شادیوں میں کچھ نارمل ہوتا ہی کب ہے۔ سو چاہے ایک لقمہ ہی لو لیکن  ہر ڈش پلیٹ میں نکالو اور وہ بھی وافر مقدار میں۔ پھر وہ ضائع ہوتی ہے تو ہو ہمیں کیا، کونسا ہماری جیب سے مال جارہا ہے۔ اتنا خرچہ کرکے شادی میں آئے ہیں تو اپنے پیسے تو پورے کریں نا۔ للہ  بہت ضرورت ہے کہ بحیثیت مسلم امہ اور پاکستانی قوم ہم اپنی عادات پر نظر ثانی کریں۔ ان معمولی نظر آنے والی کریہہ عادات سے اجتناب کریں۔ اپنے سوک سینس کو بہتر بنائیں اور ایک دوسرے کے حقوق کا تحفظ کریں۔ کوشش کرکے  شادیوں میں اپنی پلیٹ میں اتنا ہی کھانا نکالئے جتنی آپ کو حاجت ہو۔ تھوڑا تھوڑا کرکے لیجئے، چاہے بار بار لینا پڑے۔ بس کوشش کیجئے کہ جب کھانے سے فارغ ہوں تو آپ کی پلیٹ بالکل صاف و خالی ہو۔ میٹھا اسی پلیٹ میں تناول کرنے کی سعی کریں جس میں کھانا کھایا ہے تاکہ پلیٹوں کی صفائی پر کم سے کم پانی خرچ ہو۔ کھانے کی ایک نشست کے لئے ایک چمچہ کافی ہوتا ہے۔ نمکین کے چمچمے کو منہ میں لیکر ایک دفعہ گھمائیں گے تو وہ ان شاءاللہ میٹھا کھانے کے لئے بالکل تیار ہوجائے گا۔ سو کوشش کیجئے کہ شادیوں میں کھانے کے ضیاع میں کم سے کم حصہ دار بنیں اور دوسروں کو بھی اس کی ترغیب دیجئے۔ یہ چھوٹی چھوٹی نیکیاں نہ صرف روزِ قیامت آپ کے نامۂ اعمال میں بڑی ہوکر لکھی جائینگی بلکہ آپ کی قومی عادات کے سنوارنے میں بھی مددگار ہونگی جس کا ثواب بہرحال سمجھانے اور عمل کرنے والے دونوں  کو ملے گا۔ تحریر: محمد فھدحارث

##############################
https://web.facebook.com/mohammad.f.haris/posts/10158489239749903
نیکیوں کا سلسلہ ====== بعض دفعہ آپ کوئی بہت عام سی بات کردیتے ہیں، جو شاید آپ کے لئے ایک روٹین کی بات ہوتی ہے لیکن دوسروں کے اوپر بہت اثر چھوڑ جاتی ہے۔ بعض لوگ روزانہ کی بنیاد پر مختلف مجموعات یا فیس بک وغیرہ پر قرآنی آیات و احادیث بھیجتے ہیں جن کو اکثریت پڑھے بغیر آگے گزر جاتی ہے۔ لیکن کبھی کبھار ایسا بھی ہوتا ہے کہ آپ کی شئیر کی ہوئی  کوئی بات کوئی آیت کوئی حدیث دوسرے کی زندگی پر کافی کچھ اثر چھوڑ جاتی ہے، اس کے روز مرہ کے معمولات میں کسی بڑی تبدیلی کی وجہ بن  جاتی ہے۔ اگر آپ کی شئیر کردہ بات سے کوئی کسی صائب راہ کو پاتا ہے تو اس صائب طریقہ پر عمل کرنے کے ضمن میں اس کی نیکی  کا ثواب آپ کے کھاتے میں بھی آئے گا اور اگر آپ نے کوئی گمراہی کی بات شئیر کی  تو گمراہی میں بھی آپ حصہ دار بنیں گے۔ میرے ساتھ بھی کچھ ایسا ہی ہوا۔ ہمارے ہندوستان کے ایک فاضل دوست جن سے میری ذاتی شناسائی کبھی نہیں رہی، ایک کاد دفعہ بس کسی مجموعہ میں بات ہوگئی یا پھر پرسنل میں ایک دو دفعہ کچھ کتب کی بابت معلومات لے لی، اس زیادہ تعلق کبھی آگے نہ بڑھ سکا۔ اکثر و بیشتر وہ مختلف احادیث، ذکر و اذکار اور ترغیب و ترہیب سے متعلق تحاریر واٹس اپ پر  مختلف لوگوں کو ارسال کرتے رہتے ہیں جن میں سے ایک میں بھی ہوں۔ قریباً ڈیڑھ سال قبل انہوں نے ایک حدیث ارسال کی جس میں ظہر کی صلوٰۃ سے قبل اور بعدمیں چار رکعات سنتوں  کی فضیلت کا بیان تھا کہ آپﷺ کا فرمان ہے کہ جو  ظہر سے قبل اور بعد چار سنتوں پر مداومت اختیار کرے گا، اللہ اسکو جنت میں داخل کرے گا۔ کہنے کو یہ حدیث شاید پہلے پڑھ رکھی ہو لیکن کبھی اس پر مستقل عمل پیرا نہ ہوسکا۔ پر جانے اللہ کی کیا مشیت رہی کہ جب  جناب اکبر علی سلفی حفظہ اللہ کی جانب سے یہ حدیث واٹس اپ پر موصول ہوئی تو دل میں ایسی کھُب گئی گویا پہلی دفعہ پڑھی ہو اور وہ دن اور آج کا دن اس طریقے پر مداومت اختیار کرنے کی پوری سعی  کر رکھی ہے۔ یہ سب ہوسکا حافظ اکبر علی سلفی حفظہ اللہ کے ایک چھوٹے سے میسج کے ذریعے۔ اب جب تک یہ احقر اس سنت پر عمل پیرا رہے گا، اُس وقت تک حافظ اکبر علی سلفی حفظہ اللہ اس نیکی میں  حصہ دار رہیں گے اور ہم دونوں میں سے کسی کے ثواب میں کمی نہ ہوگی۔ البتہ فرق یہ رہے گا کہ اس احقر کو یہ نیکی اس کے مسلسل کئے جانے والے عمل کے سبب ملے گی جبکہ اکبر بھائی نے اس کو محض ایک میسج سے کمالیا۔ سو بتانا یہ مقصود تھا کہ لوگوں کو اچھی باتیں بتانے کی عادت ڈالئے۔ کیا معلوم کون آپ کی کس اچھی بات کو اپنی عادت بنالے اور بیٹھے بٹھائے آپ کے نامۂ اعمال میں ایجابی اضافہ ہوتا رہے۔ تحریر: محمد فھد حارث

##############################
https://web.facebook.com/mohammad.f.haris/posts/10158485645459903
امام سعید بن جبیرؒ اور حجاج بن یوسف ثقفی ============ حجاج بن یوسف ثقفیؒ کو سب سے زیادہ بدنام   امام سعید بن جبیرؒ کے قتل کے سلسلے میں کیا جاتا ہے۔  جب کہ حقیقت یہ ہے کہ یہ الزام لگانے سے پہلے کوئی عالم، کوئی قاری ،کوئی مؤرخ ان اسباب و حالات کی طرف التفات کرنا گوارا ہی نہیں کرتا جس کی بناء پر حجاجؒ کو سعید بن جبیرؒ کے خلاف یہ اقدام کرنا پڑا تھا۔ کتب تاریخ و سیر کا مطالعہ یہ واضح کرتا ہے کہ حجاجؒ کی نظروں میں سعید بن جبیرؒ کا مقام بہت بلند تھا اور انہوں نے ہمیشہ ان کی کافی اکرام و عزت کی۔ یہ امیر حجاج ہی تھے جنہوں نے  سعید بن جبیرؒ کو کوفہ آمد پر وہاں کا عہدۂ قضاء سونپ دیا تھا۔ امیر حجاجؒ کے اس اقدام پر عوام معترض ہوئے کہ  قاضی کو عربی النسل ہونا چاہیئے جبکہ سعید بن جبیرؒ موالی  ہیں۔ اس پر امیر حجاجؒ نے بحالت مجبوری سعید بن جبیرؒ کو عہدۂ قضاء سے معزول کرکے ابوبردہ بن ابو موسیٰ اشعریؒ کو قاضی بنادیا لیکن  ساتھ ہی ابو بردہؒ کو خاص   ہدایت کردی کہ سعید بن جبیرؒ کے مشورے کے بغیر کوئی فیصلہ نہ کریں( طبقات ابن سعد، طبری والبدایہ و النہایہ وغیرہ)۔ الغرض  سعید بن جبیرؒ کو کسی  عاملِ بنی امیہ نے اتنا نہیں نوازا جتنا امیر حجاجؒ نے ان پر نوازشات کیں ۔  صرف یہی نہیں بلکہ  ابن الاشعث کی ناکامی کے بعد جب سعید بن جبیرؒ روپوش ہوگئے تو  امیر حجاجؒ نے جان بوجھ کر ان کے ڈھونڈنے میں تساہل برتا اور ان کے خلاف کسی انتقامی یا قانونی کاروائی سے  حتیٰ الامکان  گریز کیا۔  ابن الاشعث کی  شکست کے بعد سعید بن جبیرؒ اصبہان چلے گئے ، وہاں سے کچھ عرصہ بعد  آذر بائیجان منتقل ہوگئے  اور پھر آخر میں عمرہ کرنے کی غرض سے  مکّہ  آئے تو یہی کے ہورہے۔  سعید بن جبیرؒ کی مکّہ آمد کے متعلق امیر حجاجؒ  کو معلوم تھا لیکن پھر بھی انہوں نے سعید بن جبیرؒ سے کوئی تعارض نہ کیا۔ سعیدؒ کی مکّہ آمدکے کچھ عرصہ بعد  امیر ولید بن عبدالملکؒ نے  خالد بن عبداللہ القسری کو مکّہ کا گورنر بنا کر بھیجا اور خالد کو ہدایت کی کہ  مکّہ میں جو  شخص بھی ایسا  موجود ہو جس نے  حکومت کے خلاف کسی بغاوت میں حصّہ لیا ہو تو اسے گرفتار کرکے اس کے خلاف کاروائی کی جائے۔  طبری لکھتے ہیں کہ  اس حکم کی تعمیل میں خالد نے عطاءؒ، سعید بن جبیرؒ، مجاہدؒ، طلق بن حبیبؒ اور عمرو بن دینارؒ کو گرفتار کرلیا ، جن میں سے عطاءؒ اور عمرو بن دینارؒ کو بعد میں چھوڑ دیا گیا جبکہ باقیوں کو حجاجؒ کے پاس عراق روانہ کردیا گیا(طبری جلد ۶ صفحہ  ۴۸۸)۔ جیسا کہ ہم نے پہلے لکھا کہ حجاجؒ کی نظروں میں سعید بن جبیرؒ کافی قدر و منزلت والے تھے، اسی لئے انہوں نے حتیٰ الامکان کوشش کی کہ ابن الاشعث کی بغاوت میں شریک ہونے کے  باوجودوہ سعید بن جبیرؒ سے باز پرس ہونے کی نوبت نہ آنے دیں، اسی لئے انہوں نے  ابن الاشعث کی شکست کے بعد سعید بن جبیرؒ کو ڈھونڈنے کی کوئی خاص تگ و دو نہ کی، یہاں تک کہ ان کی مکّہ  میں موجودگی  کو بھی نظر انداز کردیا۔ اس بات کا تذکرہ طبری نے اپنی تاریخ  میں صراحت سے کیا ہے۔ طبری لکھتے ہیں: "جب سعید بن جبیرؒ  امیر حجاجؒ کے سامنے لائے گئے تو حجاجؒ نے انہیں دیکھ کر کہا کہ اللہ کی لعنت ہو نصرانیہ کے بیٹے پر، اس سے ان کی مراد خالد بن عبداللہ القسری تھا کیونکہ اس نے سعید بن جبیرؒ کو مکّہ سے گرفتار کرکے بھیجا تھا، کیا خود مجھے سعید بن جبیرؒ کی مکّہ میں سکونت کا  علم نہ تھا؟ واللہ میں جانتا تھا کہ وہ مکّہ میں ہیں بلکہ جس مکان میں وہ رہتے تھے وہ بھی مجھے معلوم تھا مگر  میں جان بوجھ کر ڈھیل  دے رہا تھا۔" (طبری، جلد ۶ صفحہ ۴۹۰) ابن جریر طبری کی اس صراحت سے اس باطل الزام کی قطعی نفی ہوجاتی ہے جو کہ امیر حجاجؒ پر لگایا جاتا ہے کہ وہ سعید بن جبیرؒ کے قتل کے درپے تھے اور آخر کار انہوں نے سعیدؒ کو قتل کرکے چھوڑا۔  جبکہ حقیقت یہ ہے کہ سعید بن جبیرؒ کے اپنے دربار میں  پیش ہوجانے کے بعد بھی امیر حجاجؒ چاہتے تھے کہ سعید ؒ اپنے مؤقف سے  رجوع کرکے ندامت کا اظہار کرلیں تاکہ وہ  سعیدؒ کے ساتھ بھی اسی عفوو درگزر کا مظاہرہ کرسکیں جو انہوں نے امام شعبیؒ کے ساتھ کیا  تھا کہ امام شعبیؒ نے جب ایک دن اچانک حجاجؒ کے دربار میں حاضر ہوکر ان سے اپنے خروج کی معافی مانگی تو حجاجؒ نے کمالِ عفو و درگزر کا مظاہرہ کرتے ہوئے ان کو معاف کردیا اور پوری عزت و اکرام کے ساتھ ان کو اپنے دربار سے رخصت کیا۔ قارئین اس واقعہ کی تفصیل ہماری کتاب "امیر حجاج بن یوسف ثقفیؒ ۔ چند غلط فہمیوں کا ازالہ" میں ملاحظہ کرسکتے ہیں۔ الغرض اسی لئے امیر  حجاجؒ نے سعید بن جبیرؒ  کے خلاف فی الفوز کوئی قدم اٹھانے سے  سے پہلے ان سے ان کے  حکومت مخالف اس عمل کی توضیح طلب کی۔ جس پر سعیدؒ نے کہا  : فقال: أصلح الله الأمير! إنما أنا امرؤٌ من المسلمين يخطي مرة و يصيب مرة (طبری جلد ۶ صفحہ ۴۹۰) "اللہ امیر کی اصلاح فرمائے!  میں بھی عام مسلمانوں میں سے ایک مسلمان ہوں، کبھی مجھ سے بھی خطا ہوجاتی ہے اور کبھی میں صحیح راستہ پر چلتا ہوں۔" طبری لکھتے ہیں: طابت نفس الحجاج، وتطلق وجههُ، ورجا أن يتخلص من أمره(طبری جلد ۶ صفحہ ۴۹۰) "اس جواب سے امیر حجاجؒ اتنا خوش ہوئےکہ ان کا چہرہ بشاش ہوگیا اور لوگوں کو امید بندھی کہ وہ سعید بن جبیرؒ  سے درگزر سے کام لیں گے۔"  لیکن جب سعید بن جبیرؒ نے  اقرار کیا کہ انہوں ابن الاشعث کی بغاوت میں اس کا ساتھ دیا  اور امیر المومنین عبدالملک بن مروانؒ کی بیعت گلے میں ہوتے ہوئے بھی ابن الاشعث سے بیعت کی تو ازروئے شریعت اسلامیہ ان پر باغی کے احکام لاگو کرتے ہوئے امیر حجاجؒ نے ان کے قتل کا حکم دیا ۔  امام ابن کثیرؒ   اور طبری دونوں اس واقعہ کی تقریباً ایک ہی طرح کی تفصیل لکھتے ہیں: "سعید بن جبیرؒ کو جب حجاج ؒ کے سامنے لایا گیا تو حجاجؒ نے انہیں مخاطب کرکے استفسار کیا کہ کیا میں نے آپ کو حکومت میں شامل نہیں کیا تھا؟  کیا میں نے آپ کو عہدہ نہیں دیا تھا؟ کیا میں نے آپ پر فلاں فلاں احسان نہیں کیا تھا؟ سعید بن جبیرؒ نے حجاج ؒ کے تمام سوالات کے جوابات اثبات میں دئیے۔اس پر حجاجؒ اس قدر خوش ہوئےکہ ان کا چہرہ بشاشت سے پھول گیا  اور لوگوں کو گمان ہوا کہ حجاجؒ سعید بن جبیرؒ کو معاف کردینگے۔  پھر حجاجؒ نے سعید  بن جبیرؒ سے دوبارہ پوچھا کہ آخر کس چیز نے آپ کو امیر المومنین کی بیعت توڑنے پر آمادہ کیا۔ سعید بن جبیرؒ نے کہا کہ ابن الاشعث  کی بیعت کا طوق میرے گلے میں پڑا ہوا تھا، اس لئے میں انکا ساتھ دینے پر مجبور تھا۔ سعیدؒ کی بات سن کر حجاجؒ سخت غصہ ہوئے اور ان کا سانس پھول گیا ۔ حتیٰ کہ ان کی چادر کا ایک کنارہ کندھے سے گر گیا اور انہوں نے سعید بن جبیرؒ سے غصہ میں کہا کہ مکہ آمد کے موقع پر ابن زبیرؓ کے مقتول ہوجانے کے بعد کیا میں نے   آپ سے  امیر المومنین (عبدالملک بن مروانؒ) کی بیعت نہیں لی تھی؟ اور کیا آپ نے بیعت نہیں کی تھی؟ پھر جب میں والی بن کر عراق آیا تو کیا  وہاں میں نے آپ سے امیرالمومنین  کی بیعت کی تجدید نہیں کروائی تھی؟  سعید بن جبیرؒ نے ان تمام باتوں کا جواب بھی اثبات میں دیا۔ اس پر حجاجؒ ان پر سخت ناراض ہوئے اور کہا ہلاک ہوں آپ۔ آپ نے امیر المومنین کی دو مرتبہ کی ہوئی بیعت توڑ کر جولاہے کے بیٹے جولاہے کی بیعت کی۔آپ نے امیر المومنین عبدالملکؒ کی کی ہوئی دو بیعتوں کو پس پشت ڈال دیا اور اس جولاہے کے بیٹےکی بیعت کا اس قدر احترام کیا۔ اس کے بعد حجاجؒ نے سعید بن جبیرؒ کے قتل کا حکم دیا  چنانچہ ان کو قتل کردیا گیا۔" (البدایہ و النہایہ جلد ۹ صفحہ  ۱۰۲، طبری جلد ۶ صفحہ ۴۹۰) علامہ ابن کثیرؒ  اور ابن جریر طبری کی پیش کردہ یہ تفصیلات صاف بتاتی ہیں کہ  امیر عبدالملک بن مروانؒ کی دو دفعہ بیعت کرنے کے بعد اس کو توڑ کر ابن الاشعث کی بغاوت میں اسکا ساتھ دینے کے جرم میں امیر حجاجؒ نے سعید بن جبیرؒ کو قتل کیا تھا  اور اس جرم کا  اقرار حراست میں لئے جانے کے بعد سعید بن جبیرؒ نے خود کیا تھا، پھر امیر حجاج ؒ پر ظلم کا الزام کیسا۔ ہمیں تو سخت حیرت ہوتی ہے کہ جو صاحبِ علم  بھی اسلام کے  قانون ِفوجداری سے واقف ہو وہ کس طور سے امیر حجاج بن یوسفؒ کے اس اقدام کو غلط ٹھہراسکتا ہے۔ کیا اسلام میں باغی کی سزا اس  بات پر موقوف ہے کہ  بغاوت کرنے والا یا باغیوں کا ساتھ دینے والا کوئی عامی ہے یا عالم۔ اگر وہ عامی یا کوئی غیر علمی شخصیت ہے تو اس کی سزا موت اور اگر وہ کوئی عالم ہے تو اس کا اکرام ہونا چاہیئے۔ فیا للعجب۔ اسلام میں اصول و قوانین سب کے لئے برابر ہیں اور حدیث رسولﷺ کے تحت بیعت کرکے توڑدینے والا باغی اور اللہ اور اس کے رسولﷺ سے بغاوت کا  مرتکب ہوتا ہے، چاہے وہ کوئی بھی ہو(صحیح بخاری۔ کتاب الفتن بروایت سیدنا عبداللہ بن عمرؓ)۔ المختصر امیر حجاج بن یوسفؒ کا یہ قدم قطعی لائق مذمت یا غلط نہ تھا کہ جس کی سبائی مؤرخین کی اتباع اور پروپیگنڈے کے زیر اثر  اس قدر تشہیر کی جاتی ہے۔ اس پورے قضئیے سے متعلق سب سے عمدہ تبصرہ علامہ ابن کثیر دمشقیؒ نے کیا ہے۔ آپ البدایہ و النہایہ جلد ۹ صفحہ ۵۴ پر لکھتے ہیں کہ  سعید بن جبیرؒ ایک ایسے خلیفہ کی بیعت سے  کیونکر دست کش ہوگئے جو کہ قریش سے تعلق رکھتا تھا اور مسلمانوں نے اس کی بیعتِ خلافت بھی کرلی تھی۔ اُس  کے بجائے  انہوں نے ایک کندی کی بیعت کیسے کرلی جس پر اہل حّل و عقد کا  اتفاق بھی نہ تھا۔ یوں یہ ایک لغزش اور بلا سوچے سمجھے کیا گیا فیصلہ تھا جس کے باعث بڑا شور و شر پیدا ہوا اور کثیر خلقت  نے جان سے ہاتھ دھوئے۔ اس متعلق جن حضرات کو مزید تفصیلات درکار ہوں وہ  ذیل کے پیج پر جاکر ہماری کتاب "امیر حجاج بن یوسف الثقفیؒ ۔ چند غلط فہمیوں کا ازالہ"  خرید کر مطالعہ کرسکتے ہیں۔ کتاب ہٰذا میں اس مسئلہ پر  مختلف اہل علم کی  تائید کے ساتھ سیرِ حاصل گفتگو کی گئی ہے جس سے  مزید واضح ہوجائے گا کہ ابن الاشعث و سعید بن جبیرؒ سے متعلق امیر حجاج بن یوسفؒ کا موقف ہی صائب تھا اور اس بابت ان پر کسی قسم کی ملامت عائد نہیں ہوتی۔ https://www.facebook.com/110625690326979/posts/111671856889029/ تحریر: محمد فھد حارث

##############################
https://web.facebook.com/mohammad.f.haris/posts/10158482418299903
انا للہ و انا الیہ راجعون ====== ہمارے نہایت عزیز اور قابل دوست حافظ قمر حسن مترجم مکتبہ دارالسلام کے چھوٹے بھائی کا کل آگ میں جھلسنے سبب انتقال ہوگیا ہے۔ اللہ مرحوم کی کامل مغفرت کرے اور قمر حسن بھائی اور ان کے اہل و عیال کو اس ناگہانی مصیبت پر صبر جمیل عطا فرمائے۔ اپنی دعاوں میں قمر حسن بھائی اور ان کے اہلخانہ کے لئے صبر اور ان کے بھائی کے لیے کامل مغفرت کو خصوصی یاد رکھئے۔

##############################
https://web.facebook.com/mohammad.f.haris/posts/10158482183844903
حافظ جمال الدین  زیلعی حنفی اور  امام  فخر الدین زیلعی حنفی =========== احناف میں امام زیلعی کے لاحقے سے دو بزرگ معروف ہیں جن کو عموماً ایک  ہی سمجھ لیا جاتا ہے۔ ان میں سے  پہلے بزرگ  حافظ جمال الدین زیلعی متوفی ٧٧٢ ہجری   محدث  کے طور پر معروف ہیں جبکہ دوسرے یعنی  امام فخر الدین زیلعی  متوفی  ۷۴۳ ہجری فقیہ و  حنفی متون کے شارح تھے۔ ان دونوں شخصیات کے ساتھ الزیلعی کی نسبت  صومالیہ کے ساحلِ سمندر پر  واقع ایک بندرگاہ زیلع کی وجہ سے ہے۔ جمال الدین الزیلعی اپنے وقت کے ثقہ ثبت محدث تھے۔ آپ حنفی المسلک تھے اس کے باوجود علامہ ابن حجر عسقلانی  متوفی ۸۵۷ ہجری جو کہ شافعی المسلک تھے اور جن کے احناف سے اکثر اختلافات و مذاکرات رہتے تھے، آپ کی کافی تحسین و مدح کرتے  تھےاور آپ کی تالیفات  کی افادیت کے قائل اور فاعل تھے۔ ابن حجر عسقلانی نے آپ کے بارے میں فرمایا  اعتمد في كل باب أن يذكر أدلة المخالفين، ثم هو في ذلك كثير الإنصاف؛ يحكي ما وجده من غير اعتراض ولا تعقّب غالبا۔  ابن حجر کے استاد حافظ  زین الدین عراقی متوفی  ۸۰۶ ہجری  اور امام زیلعی آپس میں ندیم تھے اور ایک دوسرے کی علمی معاونت کرتے تھے۔ صاحب تفسیر الکشاف امام زمخشری  متوفی ۵۳۸ ہجری معتزلی تھے، انہوں نے اپنی تفسیر میں معتزلی ہونے کے باوجود کئی احادیث سے استشہاد کیا۔ تفسیر کشاف کی احادیث کی تخریج حافظ جمال الدین الزیلعی نے اپنی کتاب "تخریج احادیث تفسیر الکشاف" میں کی۔ دوران تخریج کشاف میں موجود چند احادیث کی تخریج امام زیلعی سے رہ گئی۔ ان بقیہ احادیث کی تخریج اور ساتھ ہی علامہ زیلعی کی کتاب کی تلخیص علامہ ابن حجر عسقلانی نے "الکاف الشاف فی تخریج احادیث الکشاف" کے نام سے لکھی۔ گویا ایک معتزلی عالم کی تفسیر میں شامل احادیث کی تخریج ایک حنفی محدث کرتا ہے اور جب اس حنفی محدث کی کتاب کچھ طوالت کا شکار ہوتی ہے تو اس کی تلخیص ایک شافعی محدث کرتا ہے۔    حافظ الزیلعی کا سب سے نمایاں کام  ہدایہ کی تخریج بنام نصب الرایہ ہے۔ ہدایہ کا شاید ہی بعد میں آنے والا کوئی ایسا شارح  ہوگا جس نے  نصب الرایہ سے فائدہ نہ اٹھایا ہو۔ یہاں تک کہ حافظ ابن حجر عسقلانی نے بھی بعض احادیث کی تخریج میں نصب الرایہ سے فائدہ اٹھایا ہے۔ علامہ جمال الدین زیلعی کی یہ کتاب علم الحدیث اور اسماء الرجال پر آپ کے تبحر علمی اور وسعتِ نظری کی دلیل ہے۔ دوسرے الزیلعی جو کہ امام فخر الدین کے نام سے مشہور ہے کا پورا نام فخر الدین عثمان بن علی بن محمد الزیلعی ہے۔ آپ "تبیین الحقائق" شرح "کنزالدقائق" کے مصنف ہیں جو کہ چھ جلدوں میں مطبوع ہے۔ عموماً آپ کو اور صاحب نصب الرایہ کو ایک ہی سمجھ لیا جاتا ہے۔ آپ ۷۰۵ ہجری میں مصر تشریف لے آئے تھے  اور یہی مسند افتاء سنبھالی۔ مصر میں فقہ حنفی کی ترویج و اشاعت میں آپ کا کافی ہاتھ رہا۔  اس کے  علاوہ آپ کی تصانیف "تركة الكلام على أحاديث الأحكام" اور شرح الجامع الكبير" بھی معروف و مطبوع ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158528093819903
سرمایہ داری کا پورا نظام  جو دِکھتا ہے وہ بِکتا ہے کی پالیسی پر کھڑا ہے۔ اس نظام کا اصل مقصد زیادہ سے زیادہ خریدار پیدا کرنا ہے۔ جتنے زیادہ خریدار ہونگے اور وہ جتنی زیادہ خریداری کرینگے، اتنا اس نظام کو فائدہ  پہنچے گا۔  مارکیٹ جتنی بڑی  ہوگی، اتنا خریدار اس میں کھینچا چلا آئے گا۔ اپنی مارکیٹ کو بڑھانے کے لئے سرمایہ دارانہ نظام  نے  سب سے اول یہ کام کیا کہ انسان کی تعیشات کو ضروریات بنا ڈالا۔ اس کے مقاصدِ زندگی کو بدلنا شروع کردیا۔ جب مقاصد بدلتے ہیں تو ترجیحات بھی بدل جاتی ہیں۔ آخرت مقصد ہوگا تو ترجیحات اسی حساب سے متعین ہونگی۔ جس کو آخرت مطلوب ہوگی، اسکا پیسہ اپنی تعیشات کے بجائے فی سبیل اللہ  میں زیادہ صَرف ہوگا۔ پیسہ فی سبیل اللہ جائے گا تو سرمایہ دارانہ مارکیٹ کا ان فلو کم ہوجائے گا۔ سو کوشش یہ کرنی ہوگی کہ کسی طرح تعیشات کو ضروریات بنا دیا جائے۔ اسی لئے آئے دن حجاب کے برخلاف کمرشلز بنائے جاتے ہیں  جن میں واضح لفظوں میں پیغام دیا جاتا ہے " میرا جسم میری مرضی"۔ جب میری مرضی ہوگی تو پھر اس کی کوئی انتہا نہیں۔ ستائش کسے پسند نہیں۔ خوبصورت بال، حسین  کھال اور دیدہ زیب لباس۔ گویا یوں نظر آؤ کہ لوگ دیکھتے رہ جائیں۔

##############################
https://web.facebook.com/mohammad.f.haris/posts/10158527835529903
کیا فوت شدہ انبیاء اور اولیاء اللہ کو غیر مستقل جان کر ان سے مدد مانگنا شرک نہیں ہے؟ ================== بریلوی مسلک سے تعلق رکھنے والے ایک نہایت قابلِ احترام اہل علم نے لکھا کہ اگر فوت شدہ اولیاء اللہ اور انبیاء کو غیر مستقل  جان کر ان سے  استعانت طلب کی جائے جس کے پیچھے یہ نظریہ کارفرما ہو کہ یہ اولیاء اللہ اور انبیاء اللہ کی عطائی قوتوں کے ذریعے ان کی  حاجت براری کرسکتےہیں تو یہ قطعی شرک نہیں ہے اور نہ اسکو ان حضرات کی عبادت قرار دیا جاسکتا ہے۔ ہمارے ناقص علم میں  فاضل دوست کی یہ رائے  نہایت غیر درست اور قرآن و حدیث کی واضح تعلیمات کے خلاف ہے۔ سورۃ النحل  آیت نمبر ۲۰ تا ۲۱ میں اللہ نے استمداد لغیر اللہ کے اس نظرئیے کا رد کرتے ہوئے فرمایا: وَٱلَّذِينَ يَدۡعُونَ مِن دُونِ ٱللَّهِ لَا يَخۡلُقُونَ شَيۡـًٔ۬ا وَهُمۡ يُخۡلَقُونَ أَمۡوَٲتٌ غَيۡرُ أَحۡيَآءٍ۬‌ۖ وَمَا يَشۡعُرُونَ أَيَّانَ يُبۡعَثُونَ  یعنی اللہ کے علاوہ وہ دوسری ہستیاں جن کو یہ لوگ پکارتے ہیں وہ کسی چیز کے بھی خالق نہیں بلکہ خود مخلوق ہیں۔ مردہ ہیں نہ کہ زندہ اور ان کو تو یہ تک نہیں معلوم کہ وہ کب (دوبارہ زندہ کرکے) اٹھائے جائیں گے۔ یہاں یبعثون کے الفاظ اس بات پر صریح دلالت کرتے ہیں کہ  ان آیات میں قبروں میں مدفون انبیاء اور اولیاء اللہ  کی ہی بات ہورہی  ہے نا کہ شیطان ، فرشتوں یا بتوں کی۔ کیونکہ بتوں کو دوبارہ اٹھایا جانا چہ معنی دارد جبکہ فرشتے و شیطان تو زندہ ہے ہیں سو یبعثون کے الفاظ ان پر بھی فٹ نہیں بیٹھتے سو لامحالہ یہاں جن بناوٹی معبودوں کی تردید مقصود ہے وہ قبروں میں مدفون لوگ ہی ہیں۔ اسی بات کی طرف  صحیح بخاری میں ابن عباسؓ کی موقوف روایت اشارہ کرتی ہے کہ  ابن عباسؓ نے اللہ کے قول  وَقَالُواْ لَا تَذَرُنَّ ءَالِهَتَكُمۡ وَلَا تَذَرُنَّ وَدًّ۬ا وَلَا سُوَاعً۬ا وَلَا يَغُوثَ وَيَعُوقَ وَنَسۡرً۬ا  یعنی "اور (قومِ نوح کے سرداروں نے ) کہا کہ اپنے معبودوں کو ہرگز نہ چھوڑنا اور دیکھو ود، سواع، یغوث، یعوق اور نسر سے ہرگز الگ نہ ہونا" کے بارے میں روایت کیا کہ یہ سب قومِ نوح کے اولیاء اللہ تھے۔ جب وہ مرگئے تو لوگ ان کی قبروں سے وابستہ ہوگئے، پھر ان کی تمثیلیں بنالیں اور ان کی عبادت کرنے لگے۔ پھر یہی بت عرب قبائل میں پھیل گئے۔  مذکورہ بالا آیت اور روایت کی مزید تائید سورۃ الاعراف  آیت نمبر ۱۹۴ سے ہوجاتی ہے : إِنَّ ٱلَّذِينَ تَدۡعُونَ مِن دُونِ ٱللَّهِ عِبَادٌ أَمۡثَالُڪُمۡ‌ۖ فَٱدۡعُوهُمۡ فَلۡيَسۡتَجِيبُواْ لَڪُمۡ إِن كُنتُمۡ صَـٰدِقِينَ یعنی تم لوگ اللہ کو چھوڑ کر جنہیں پکارتے ہو وہ تو محض اللہ کے بندے ہیں جیسے تم  اسکے بندے ہو۔ ان سے دعائیں مانگ دیکھو، یہ تمہاری دعاؤں کا جواب دیں اگر ان کے بارے میں تمہارے خیالات درست ہیں تو۔ اب جہاں تک بات رہی کہ فوت شدہ افراد کو استمداد کے لئے پکارنا مراسم عبودیت میں سے ہے کہ نہیں تو اسکا جواب میں اللہ تعالیٰ نے قرآن میں دے دیا ہے۔ اللہ سورۃ الاحقاف  آیت ۵ تا ۶ میں فرماتے ہیں: وَمَنۡ أَضَلُّ مِمَّن يَدۡعُواْ مِن دُونِ ٱللَّهِ مَن لَّا يَسۡتَجِيبُ لَهُ ۥۤ إِلَىٰ يَوۡمِ ٱلۡقِيَـٰمَةِ وَهُمۡ عَن دُعَآٮِٕهِمۡ غَـٰفِلُونَ۔ وَإِذَا حُشِرَ ٱلنَّاسُ كَانُواْ لَهُمۡ أَعۡدَآءً۬ وَكَانُواْ بِعِبَادَتِہِمۡ كَـٰفِرِينَ ۔ یعنی ا ور اس سے بڑھ کر کون گمراہ ہے جو الله کےسوا اسےپکارتا ہے جو قیامت تک اس کے پکارنے کا جواب نہ دے سکے اور انہیں ان کے پکارنے کی خبر بھی نہ ہو (۵) او ر جب لوگ جمع کئےجائیں گے تو وہ ان کے دشمن ہو جائیں گے اور ان کی عبادت کے منکر ہوں گے (۶)  اب دیکھ لیجئے کہ اوپر کی آیات میں صریح طور پر پکارنے کو اللہ تعالیٰ عبادت سے متعلق کررہا ہے، عبادتھم کے الفاظ عبارت النص سے اس بات پر دلالت کرتے ہیں کہ استمداد کی غرض سے پکارنا عبادت کے زمرے میں آتا ہے۔گویا اوپر کی آیات و احادیث  فیصلہ کردیتی ہیں کہ مزارات میں موجود  قبروں میں مدفون لوگ حاجت روائی و مشکل کشائی کرنا تو کجا مزار پر حاضر ہونے والوں کی پکار تک نہیں سن سکتے۔ اور ان کے پکار سننے یا سفارش کرنے کا عقیدہ قومِ نوح کی مشرک قوم سے مستعار لیا ہوا ہے جو کہ عنداللہ سراسر شرک ہے۔ اسی لئے آپﷺ نے سد ذریعہ کے طور پر قبروں کے اوپر عمارت بنانے،  ان پر بیٹھنے یا ان کو اونچا کرنے سے سختی سے منع فرمادیا تھا۔ یہی وجہ ہوئی کہ دورِ خیر القرون میں ہمیں کسی صحابی کی قبر پر کوئی  عمارت نہیں نظر آتی، یہاں تک کہ نبی ﷺ کی قبر پر بھی کسی گنبد کا وجود نہ تھا۔ اگر کیا وجہ ہے کہ ہمیں غزوہ بدر، احد، حنین کسی میں نہیں ملتا کہ نبی ﷺ نے کبھی ابراہیم علیہ السلام یا موسیٰ علیہ السلام  کو مدد کے لئے پکارا ہو ۔ چلیں کوئی یہاں یہ اعتراض کرسکتا ہے کہ نبیﷺ تو امام الانبیاء تھے وہ کیوں کسی اور نبی کو پکارتے، لیکن اس سوال کا کیا کیا جائے کہ صحابہ کرام رضوان اللہ اجمعین اور تابعین عظام نے بھی کبھی بعد از وفات آپﷺ کو استمداد کے لئے نہیں پکارا۔ دورِ صحابہ میں کئی معرکے روم و فارس کے خلاف ہوئے لیکن کسی ایک جنگ میں ایسا نہیں ملتا کہ صحابہ نے یا رسول المدد یا یا ابراہیم المدد کے نعرے بلند کئے ہوں۔ بلکہ ہمیں تو یہ ملتا ہے کہ بیعتِ رضوان کے درخت سے جب لوگوں نے برکت کا عقیدہ رکھنا شروع کیا تو سیدنا عمرؓ نے اسکو کٹوادیا، حجرِ اسود کو بوسہ دیا تو صاف تصریح کردی کہ تو کسی نفع نقصان کا مالک نہیں، محض سنتِ نبویﷺ میں تجھ کو بوسہ دیتا ہوں اور یہاں ہمارا حال یہ ہے کہ بابا سے تو استمداد کرتے ہی کرتے ہیں، ان کی قبر کی پائنتی تک فیض و برکت حاصل کرنے کو چومتے جاتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158525626544903
امام ابوحنیفہ رحمہ اللہ اور ائمہ شیعہ ========== ہمارے ایک اہل تشیع دوست نے خامہ فرسائی کی کہ اہلسنت کی سب سے بڑی مروجہ فقہ یعنی فقہ حنفی اہل تشیع کے اماموں کی شاگردی کا شاخسانہ ہے کیونکہ فقہ حنفی کے بانی امام ابو حنیفہ رحمہ اللہ نے اکتساب علم جناب محمد الباقر، ان کے فرزند جناب جعفر الصادق اور جناب زید بن علی بن الحسین سے کیا ہے۔  یہ ایک ایسی لغو بیانی ہے جس کی تائید کسی صحیح السند تاریخی روایت سے نہیں ہوتی۔ کتب اسماء و الرجال میں امام ابو حنیفہ کےاصل شیوخ میں کہیں بھی ان حضرات کا نام نہیں آتا۔ شیخ الاسلام علامہ ابن تیمیہ اس بابت منہاج السنتہ جلد 4 صفحہ 143 میں لکھتے ہیں: "یہ ایک ایسا جھوٹ ہے جسے ادنی علم کا آدمی بھی جانتا ہے، کیونکہ ابو حنیفہ تو جعفر صادق کے ہم طبقہ ہیں۔ جناب جعفر الصادق کی وفات 148 ہجری کی ہے جبکہ امام ابو حنیفہ نے 150 ہجری میں وفات پائی۔ ابو حنیفہ تو صادق کے والد ابو جعفر محمد الباقر کے زمانے میں فتوی دیا کرتے تھے اور ایسی کوئی بات معروف نہیں کہ امام ابو حنیفہ نے جعفر الصادق یا ان کے والد سے کوئی ایک مسئلہ بھی لیا ہو، بلکہ انہوں نے علم ان بزرگوں سے حاصل کیا جو ان دونوں سے زیادہ معمر تھے جیسے عطا بن ابی رباح اور ان کے اصل استاد حماد بن ابی سلیمان۔" پھر بات یہ ہے کہ امام ابو حنیفہ اور ان کے اساتذہ کا علمی و فقہی معیار کافی بلند تھا جبکہ جناب جعفر الصادق کا نام دور خیر القرون میں بعض احادیث کی روایت میں تو ملتا ہے لیکن ان کی فقہ کا کوئی وجود اس زمانے میں نظر نہیں آتا، اسی لئے جسے فقہ جعفری کہا جاتا ہے اس کا ذکر چوتھی صدی ہجری میں اس وقت سامنے آیا جب بویہی شیعہ حکومت  نے پر پرزے نکالے اور اس وقت چند اختراعی و وضعی قوانین کو جناب جعفر کی طرف منسوب کرکے فقہ کے نام پر رواج دیا جانے لگا۔ اس سے پہلے جناب جعفر کا نام نہ تو کسی فقیہہ کے طور پر ملتا ہے اور نہ ہی ان کی فقہ کا کوئی محدث و فقیہہ ذکر کرتا ہے۔ اسی بات کو امام ابن حزم اپنی کتاب الملل و النحل جلد 3 صفحہ 39 میں اس طرح بیان کرتے ہیں: "سیدنا ابن عباس رض نے اپنی فقہ بیس کتابوں میں جمع کی ہے اور اگر تلاش کیا جائے تو ان کی احادیث بھی قریب قریب اسی حد تک پہنچے گی، حالانکہ حسن و حسین رض کی فقہ دو ورق تک بھی نہیں پہنچتی۔ یہی حال جناب علی بن حسین بن علی کا بھی ہے۔ محمد بن علی (الباقر) کی حدیث اور فقہ ایک چھوٹے سے جز تک پہنچتی ہے اور اسی طرح جناب جعفر الصادق کی بھی۔ حالانکہ روافض کا دعوی یہ ہے کہ امام کے پاس شریعت کا کل علم ہوتا ہے۔ جعفر الصادق کے بعد تو ہمیں ان آئمہ کے علم کا بالکل پتہ ہی نہ چلا۔ نہ حدیث میں، نہ فقہ میں، باوجود یکہ ان لوگوں کا زمانہ ہمارے زمانے کے قریب ہے۔" الغرض امام ابوحنیفہ کا سارا اکتساب علم جلیل القدر اصحاب رسول صلی اللہ علیہ وسلم کے تلامذہ سے تھا جیسے کہ عطا بن ابی رباح جو کہ سیدنا عبداللہ بن عباس رض کے تلمیذ تھے جبکہ سیدنا عبداللہ بن مسعود رض کا علم امام صاحب نے امام حماد بن ابی سلیمان سے حاصل کیا تھا، سو امام صاحب کو ہم عصر علوی حضرات سے اکتساب علم کی قطعی حاجت نہ تھی اور نہ ہی انکو اسکا موقع ملا، کیونکہ امام صاحب کی بیشتر زندگی کوفہ میں گزری جبکہ مقدم الذکر علوی حضرات کا قیام مدینہ میں رہا جہاں امام صاحب کا آنا صرف حج کے مواقع پر ہی ہوتا تھا۔  ہم یہ نہیں کہتے کہ امام ابو حنیفہ کی جناب محمد الباقر یا جناب جعفر الصادق سے ملاقاتیں ہی نہ رہی ہونگی، قرین قیاس ہے کہ ان اصحاب سے امام ابو حنیفہ کی صحبتیں رہی ہوں، علمی مذاکرات بھی ہوئے ہوں کہ جب امام صاحب زیارت مسجد نبوی صلی اللہ علیہ وسلم کی غرض سے مدینہ آتے ہوں تو ان اصحاب سے ملتے ہوں۔ یقینا ایک دوسرے کی تکریم بھی ہوتی ہوگی جو کہ اہل علم کا شعار ہے، لیکن اس کے یہ معنی کیسے ہوگئے کہ امام صاحب نے اپنے ان ہم عصر حضرات سے اخذ علم کیا اور اس تعلق سے امام ابوحنیفہ کی پوری فقہ دنیائے شیعیت سے مستعار لی گئی ہے۔  پھر امام مالک جو کہ سوائے حج کے ساری زندگی مدینہ سے باہر نہ نکلے، اور جن کی شائد روزانہ ہی جناب جعفر الصادق سے ملاقات بھی ہوتی ہوگی لیکن اس کے باوجود ہم دیکھتے ہیں کہ موطا امام مالک میں جناب جعفر الصادق سے صرف چند ہی روایات آتی ہیں، جبکہ اسی جگہ سیدنا مروان رض اور ان کے لائق و عالم فرزند عبدالملک بن مروان رحمہ اللہ کی مرویات و فتاوی کثرت سے موطا میں پائے جاتے ہیں۔ گویا جب مدینہ میں رہتے ہوئے جناب جعفر الصادق کے علم کا کوئی خاص اثر امام مالک کی فقہ پر نہیں پڑسکا تو کوفہ میں موجود امام ابوحنیفہ کہ فقہ کو جناب جعفر الصادق کے علم کا مرہون منت گرداننا چہ معنی دارد۔  آخر میں ہم خود اہل تشیع کے معتبر عالم قاضی نوراللہ شوستری جن کو شیعہ "شہید ثالث" کا لقب دیتے ہیں کی کتاب مجالس المومنین سے ان کی گواہی نقل کرتے ہیں جس میں وہ اعتراف کرتے ہیں کہ امام ابوحنفیہ کو اکتساب علم میں جناب جعفر الصادق سے کوئی "خاص فیض" نہ حاصل ہوسکا: " امام جعفر الصادق سے ابو حنیفہ کی شاگردی صرف اس قدر تھی کہ ان حضرت سے کچھ حدیثیں سنی تھیں، چونکہ وہ حضرت ان (یعنی ابو حنیفہ) کو مردودوں میں سے سمجھتے تھے۔ ان سے تقیہ کرتے اور اظہار مذہب حق کا ان پر اخفاء کرتے۔" (جلد 1 صفحہ 536) المختصر نہ ہی تو کسب علم میں امام ابوحنیفہ رحمہ اللہ کے سامنے جناب جعفر الصادق رحمہ اللہ کی کوئی ایسی علمی فضیلت تھی کہ امام ابو حنیفہ ان سے علم حاصل کرتے اور نہ ہی ان کو اسکا موقع ملا سو یہ کہنا سراسر بے جا اور خلافت حقیت بات ہے کہ فقہ حنفی جیسی وسیع اور سب سے بڑی و عبقری فقہ جو کہ دوسری ہجری کے اواخر تک مدون ہوچکی تھی، اس فقہ سے مستعار لی گئی ہے جسکی تدوین ہی وضعی طور پر چوتھی صدی ہجری میں ایک شیعی حکومت آل بویہ کی سرپرستی میں جناب جعفر الصادق کی طرف غلط طور پر منسوب کرکے کی گئی تھی۔ اس مقدمہ کو نہایت سلیقے اور علمی طریق پر مولانا علی احمد عباسی مرحوم مولف "سیدنا معاویہ رضی اللہ عنہ کی سیاسی زندگی" نے اپنی کتاب "سیرت امام ابو حنیفہ رحمہ اللہ (اتہام شیعیت کی حقیقت)" میں پیش کیا ہے۔ یہ کتاب سالوں سال سے ناپید تھی لیکن الحمدللہ چند ماہ قبل حارث پبلی کیشنز سے جدید طباعت کے ساتھ از سر نو شائع کی گئی ہے۔ جو حضرات اس موضوع سے دلچسپی رکھتے ہوں وہ  یہ کتاب  درج ذیل پیج پر جاکر بذریعہ ڈاک منگواسکتے ہیں: https://www.facebook.com/110625690326979/posts/111675956888619/ تحریر: محمد فھد حارث

##############################
https://web.facebook.com/mohammad.f.haris/posts/10158525570479903
جو اعلی ظرف ہوتے ہیں ہمیشہ جھک کر ملتے ہیں =========== جو درخت جتنا پھلدار ہوتا ہے وہ اتنا جھکا ہوا ہوتا ہے، سو اس سے پھل بھی کھاو اور چھاوں بھی لو۔ اور بے ثمر درخت ہمیشہ اکڑ کر کھڑا ہوتا ہے کہ نہ سایہ دینے کے کام آئے اور نہ پھل دینے کی صلاحیت رکھے۔

##############################
https://web.facebook.com/mohammad.f.haris/posts/10158477995424903
شیخ احمد سرہندی المعروف مجدد الف ثانی ======= شیخ احمد سرہندی  المعروف مجدد الف ثانی ۱۴ شوال ۹۷۱ ہجری کو ہندوستان میں بمقام سرہند پیدا ہوئے اور اسی نسبت سے سرہندی کہلاتے ہیں۔ آپ کا لقب بدرالدین اور کنیت ابو البرکات تھی جبکہ آپ کا سلسلۂ نسب سیدنا عمر فاروق ؓ کی آل اولاد سے ملایا جاتا ہے۔ آپ نے ابتدائی تعلیم اپنے والد  اور مشہور وحدت الوجود ی صوفی جناب مخدوم عبدالاحد سے حاصل کی ۔ آپ کے والد شیخِ اکبر ابن عربی کے نہایت معتقد تھے اور ان کی  کتب فصوص الحکم  و دیگران کا درس دیا کرتے تھے۔ حضرت میاں میر لاہوری نے آپ کے والد عبدالاحد صاحب سے ہی فصوص الحکم پڑھی تھی۔ چونکہ آپ کی ابتدائی تعلیم  آپ کے والد عبدالاحد صاحب کے زیرِ نگرانی ہوئی تھی جو کہ  چشتیہ و قادریہ سلسلے کے مرید تھے سو ابتداً مجدد الف ثانی بھی انہیں سلاسل میں اپنے والد  کے مرید ہوئے۔ آپ نے  حدیث شیخ یعقوب صرفی کشمیری اور قاضی بہلول بدخشانی سے پڑھی۔ یہ قاضی بہلول بدخشانی وہی ہیں جن کے حدیث کے استاد  حجاز کے مشہور محدث شیخ عبدالرحمٰن بن فھد تھے۔ شیخ یعقوب صرفی کی شاگردی کا ہی نتیجہ تھا کہ آپ نے اہل روافض کے نقد پر رسالہ  "ردِ روافض" تالیف کیا۔  آپ مغل بادشاہ اکبر کے ہم عصر تھے اور اس کے  مشیرِ انِ خاص اور درباری ابوالفضل اور فیضی سے نہایت قریبی تعلقات رکھتے تھے جبکہ یہ دونوں بھائی شیخ سرہندی سے علمی اختلاف رکھنے کے باوجود ان کے نہایت معتقد تھے۔ بیان کیا جاتا ہے کہ ایک دفعہ آپ نے فیضی کو  اس  کی غیر منقوط تفسیر  کے بعض مقامات پر مدد بھی کی تھی۔ اکبر آباد  میں قیام کے دوران  ابو الفضل سے مقامِ نبوت سے متعلق ایک بحث  کے نتیجےاور اکبر کے  باطل نظریات کے رد پر آپ نے رسالہ  "اثبات النبوۃ" تالیف  کیا جس  میں عہدِ اکبری کی مذہبی بدعنوانیوں  کا ذکر اور ان کا ابطال  کیا گیا ہے۔  اپنے والد عبدالاحد صاحب کی فرمائش پر آپ اکبر آباد سے واپس سرہند تشریف لائے اور اپنے وقت کے ممتاز عالمِ دین، ادیب اور حاکمِ وقت  شیخ حاجی  سلطان تھانیسری کی  دختر نیک اختر سے نکاح کیا ۔ سلطان تھانیسری  بادشاہ اکبر کےخاص مصاحب اور اس کی طرف سے  لاہور اور دہلی کے درمیانی علاقے پر حاکم مقرر تھے تاہم  تھانیسر کے ہندوؤں کی طرف سے گاؤں کشی کی شکایت کے ضمن میں بادشاہ نے ان کو بھکّر جلا وطن کروادیا تھا اور بعد میں  یکم جنوری ۱۵۹۹ء میں فرمانِ شاہی کی تعمیل کے نتیجے میں  پھانسی پر چڑھادئیے گئے۔  شیخ احمد سرہندی نے سلسلۂ نقشبندیہ   میں بیعت کرنے سے قبل ایک  تالیف بنام "رسالۂ تہلیلیہ" رقم کی جس میں وحدت الوجودی  اہل علم جیسے اپنے والد جناب عبدالاحد، ابن عربی  اور شیخ صدر الدین وغیرہ کی تحاریر سے توحید کی تعبیر و تشریح سے متعلق طویل اقتباسات نقل کئے جس کی وجہ سے ان کی اس تالیف میں کئی باتیں محلِ نظر آگئیں جیسے قطب و ابدال سے متعلق  بعینہٖ انہیں نظریات کا اظہار کیا گیا ہے جو کہ ابن عربی کے  واسطے سےمعروف و مشہور ہیں کہ وہ صوفیائے کرام جو خدا شناس ، صاحبِ کشف اور شمعِ نبوت سے نور حاصل کرتے ہیں، زمین انہیں کے سہارے چل رہی ہے اور انہیں کے فیض و برکات سے اہل زمین پر نزولِ رحمت ہوتا ہے۔ انہیں کی وجہ سے لوگوں پر بارش برسائی جاتی ہے اور انہیں کے ذریعے لوگوں  کو رزق دیا جاتا ہے ( رسالۂ تہلیلیہ صفحہ ۲۷) تاہم اپنے سسر شیخ سلطان کی پھانسی  اور اپنے والد  شیخ عبدالاحد کی وفات کے بعد  نومبر ۱۵۹۹ء بمطابق ربیع الثانی ۱۰۰۸ہجری  میں آپ مشہور نقشبندی صوفی  بزرگ حضرت خواجہ باقی باللہ  کی خدمت میں حاضر ہوئے اور  ان سے بیعت لینے  کی درخواست کی۔  حضرت خواجہ صاحب نے آپ کو خلوت میں طلب کرکے ذکرِ قلبی تعلیم فرمایا جس پر آپ کا دل فوراً ذاکر ہوگیا اور اس سے ذکر جاری ہوگیا ۔ یہاں تک کہ  یومیاً آپ ترقیاتِ عالیہ  طے کرتے ہوئے  سلسلۂ نقشبندیہ کے تحت طریقت کی اعلیٰ منازل  پر  پہنچ گئے۔اپنے والد کی وحدت الوجودی تعلیمات کے اثر سے ابھی تک  آپ  کی شخصیت میں وحدت الوجود کا  رنگ غالب تھا جس کے زیرِ اثر ایک وفعہ آپ کے قلم سے ایک ملحدانہ رباعی جاری ہوگئی جس پر آپ کے  مرشد خواجہ باقی باللہ نے ان الفاظ میں آپ کو سرزنش کی کہ  یہ رباعی جو آپ نے لکھی ہے سخت ملحدانہ ہے۔ یہ حرکت سخت بے سمجھی اور کم عقلی  پر مبنی ہے۔ ایسی رباعی  کے کہنے والا ہرگز مقبول  نہیں ہوسکتا۔ یہ خواجہ باللہ کی صحبت کا ہی اثر تھا کہ آپ پر سے وحدت الوجودی رنگ غیر غالب ہونے لگا اور اس کے بجائے آپ نے" وحدت الشہود "کے ابلاغ کو اپنی کاوشوں کا مرکز بنایا۔ وحدت الشہود، جس  کو "فنا فی اللہ" بھی کہتے ہیں، کے مطابق بندہ اپنی محنت اور ریاضت کو اس قدر فروغ دے  کہ حلولیوں کی طرح اللہ تعالیٰ کو عرش سے اتار کر کسی ذات میں داخل کرنے کے بجائے خود عروج حاصل کرے اور بلند ہو کر ذاتِ الہٰی میں داخل ہوجائے اور اس طرح اپنی ذات کو فنا کرکے بقا حاصل کرلے۔ کہا جاتا ہے کہ یہ نظریہ ابن عربی کے وحدت الوجود ی نظرئیےکے مقابلہ میں شیخ علاؤ الدین سمنانی (متوفیٰ ۷۳۶ھ) نے ایجاد کیا تھا اور برصغیر پاک و ہند میں مجدد الف ثانی نے اسے اوجِ کمال تک پہنچایا  مگر امر واقعہ یہ ہے کہ یہ نظریہ شروع سے ہی تصوف کے ہر سلسلہ میں موجود رہا ہے۔ ابو اسمعٰیل ہروی (متوفی ۴۸۱ھ) اس کے مبلغ اعظم   اور کشف المحجوب کے مصنف علی ہجویری (متوفی ۵۶۵ھ) اور غنیۃ الطالبین، فتوح الغیب اور فتح الربانی کے مصنف شیخ عبدالقادر جیلانی (متوفی ۵۶۱ھ) نے اس نظرئیے کے جھنڈے اٹھائے ہیں، چاہے اس کو  "وحدت الشہود" کا نام نہ دیا ہو۔ شیخ احمد سرہندی کے متعلق مشہور اہلحدیث عالم علامہ نواب صدیق حسن خاں "ابجد العلوم" میں لکھتے ہیں کہ وہ ہندوستان کے اکابر محدثین میں سے تھے جبکہ ڈاکٹر اسرار احمد آپ کے بارے میں کہا کرتے تھے کہ حضرت مجدد کی تجدیدی مساعی کا اصل رخ تصحیح عقائد، ردِ بدعات،  التزام شریعت اور اتباعِ سنت کی جانب تھا اور اسی ضمن میں انہوں نے علمی و نظری  اور اخلاقی و عملی ہر نوع کی گمراہیوں اور ضلالتوں پر بھرپور تنقید کی۔ مذکورہ بالا دونوں اہل علم کی آراء سے متفق ہوتے ہوئے یہ بات بھی اپنی جگہ مسلم ہے کہ شیخ سرہندی اصلاً ایک صوفی منش انسان تھے اور چونکہ آپ کے دور میں تصوف اور شریعت  کے مرکب کو ہی اصل اسلام سمجھا جانے لگاتھا لہٰذا شیخ سرہندی بھی اپنے آپ کو  تصوف کی نظریاتی یلغار سے محفوظ نہ رکھ سکے تھے۔ جن لوگوں نے آپ کے مکاتیب اور مبداء و معاد کو بغور پڑھا ہے وہ بخوبی جانتے ہیں کہ ان میں متصوفیانہ نظریات کی آمیزش کس قدر زیادہ ہے یہی وجہ ہے کہ آپ کی تحریروں میں کئی  محیرالعقول باتیں پڑھنے کو مل جاتی ہیں جن کی بابت آپ کے شیخ و مرشد خواجہ باقی باللہ کی طرف سے مسلسل ہدایت تھی کہ ان کے بارے میں اخفاء سے کام لیا جائے جیسا کہ مکتوبات ربانی مکتوب ہفتم میں جب شیخ سرہندی نے اپنے مقاماتِ عروج کا ذکر کیا تو حضرت خواجہ نے ایک طویل خط (رقعۂ ہفتم) میں ان کی نسبت اپنی رائے ظاہر کرتے ہوئے لکھا کہ اسرار کو محفوظ رکھیں یعنی حضرت ختم الخلافت کے ساتھ ان مقامات کی  جو خصوصیات ہیں وہ ظاہر نہ کریں۔ اس کے باوجود  مبداء و معاد صفحہ ۹۵ میں شیخ  سرہندی نے اپنے استاد کی نصیحت کا پاس نہ کرتے ہوئے اپنے بارے میں   اس بات کا اقرار کیا کہ "اس فقیر کو اس مقام کو تک پہنچ جانے کے بعد جو اقطاب کا مقام کہلاتا ہے، سردار دین و دنیا نبی ﷺ کی جانب سے قطبیتِ ارشاد  کی خلعت عطا ہوئی اور مجھے اس منصب پر سرفراز  فرمایا گیا"۔ جبکہ اپنی اسی تالیف کے صفحہ ۹۹ سے ۱۰۱ تک آپ نے تفصیل سے قطبِ ارشاد کے متعلق  بتایا ہے کہ  "قطبِ ارشاد فردیت کے کمالات کا ایسا جامع ہوتا ہے کہ صدیوں اور زمانوں بعد ایسا جوہرظاہر ہوتا ہے ۔ عرش کے دائرے سے زمین کے مرکز تک جس کو بھی رشد، ہدایت، ایمان اور معرفت حاصل ہوتی ہے، اسی کے واسطے سے حاصل ہوتی ہے اور اسی کی ذات سے  مستفاد ہوتی ہے۔ اس کے واسطے کے بغیر کوئی شخص بھی اس دولت تک رسائی نہیں پاسکتا۔۔۔۔ جبکہ جو شخص قطبِ ارشاد کے منصب پر فائز بزرگ کا منکر ہوگا وہ چاہے جتنا ہی ذکر الہٰی میں مشغول رہے ،رشد و ہدایت کی حقیقت سے محروم ہی رہے گا جبکہ جو شخص ایسے بزرگ سے اخلاص و محبت رکھے گا خواہ وہ ذکر الہٰی سے کتنا ہی خالی کیوں نہ ہو، ایسے شخص کو محض ان بزرگ کی محبت کی وجہ سے رشد و ہدایت کا نور حاصل ہوجائے گا۔" سو اب تمام قارئین کو موجودہ زمانے کے قطب ارشاد کو ڈھونڈنا چاہیے کہ مبادا کہیں  لاعلمی میں  "اُن حضرت" کی شان میں کوئی گستاخی نہ ہوجائے  جوآخرت میں خسارے کا موجب بن جائے۔ شیخ سرہندی نے اپنے مقاماتِ عروج کا ذکر اپنی کئی تحاریر میں کیا ہے  جیسا کہ مبداء و معاد صفحہ ۱۵۴ میں آپ نے  اپنے بارے میں لکھا کہ  "اس فقیر کو بھی اللہ کے حبیب ﷺ کے صدقے سے بعض اوقات یہ حالت پیش آئی  کہ میں نے ملائکہ کو عین سجود کی حالت میں پایا  جو وہ حضرت آدم علیہ السلام کو کررہے تھے کہ اب تک انہوں نے سجدہ سے سر بھی نہیں اٹھایا تھا اور ملائکہ علیین کو جنھیں سجدہ کا حکم نہیں دیا گیا تھا، ان سجدہ کرنے والے فرشتوں سے الگ دیکھا کہ وہ اپنے مشہود میں فناوغرق ہیں اور وہ تمام حالات جن کا آخرت میں وعدہ فرمایا گیا ہے وہ سب اسی آن میں دکھائی دئیے چونکہ اس واقعہ پر مدت گزرگئی ہے اس لئے میں نے احوالِ آخرت کی تفصیل بیان نہیں کی کیونکہ مجھے اپنے حافظہ پر اعتماد نہیں رہا ہے۔" شیخ سرہندی کے اس اقتباس پر اہلحدیث عالم غازی عزیر سلفی مبارکپوری حفظہ اللہ معترض ہوئے کہ کیا  شیخ سرہندی کا دعویٰ ہے کہ وہ سیدنا آدم علیہ السلام سے پہلے عالم وجود میں آگئے تھے یا پھر ان کو بذریعہ فلم یہ ریکارڈنگ دکھائی گئی تھی، ساتھ وہ اس بات پر بھی معترض ہوتے ہیں کہ بموجب قرآن فسجد الملئکۃ کلھم اجمعون یعنی "سجدہ کیا فرشتوں نے اور سب کے سب نے"  تو پھر شیخ سرہندی کا یہ  دعویٰ کہ وہاں کچھ ایسے فرشتے بھی تھے جنھیں سجدے کا حکم نہیں دیا گیا تھا اور وہ  وحدت الشہود کے تحت فنا فی اللہ ہوئے ہوئے تھے تو کیا یہ قرآن کے ساتھ تناقض نہیں ہے۔ پھر اگر جبرئیل  ودیگر فرشتے اس وقت سے لیکر شیخ سرہندی کے زمانے تک  حالتِ سجدہ میں ہیں تو پھر نبی ﷺ اور دیگر انبیاء کے پاس وحی الہٰی لانے کا کام کون کرتا رہا۔ اسی طرح شیخ احمدسرہندی  مبداء و معاد  صفحہ ۳۰۵ میں اپنے مقاماتِ عروج کا مزید تذکرہ کرتے ہوئے لکھتے ہیں کہ  "جاننا چاہیئے کہ جس طرح کعبہ  کی صورت چیزوں کی صورتوں کی مسجود ہے اسی طرح حقیقتِ کعبہ ان چیزوں کی حقیقتوں کی مسجود ہے۔ اور میں ایک عجیب بات کہتا ہوں جو اس سے پہلے نہ کسی نے سنی اور نہ کسی بتانے والے نے بتائی جو اللہ سبحانہ و تعالیٰ نے اپنے فضل و کرم سے صرف مجھے بتائی اور صرف مجھ پر الہام فرمائی ہے اور وہ یہ ہے کہ نبیﷺ کے زمانہ رحلت سے ایک ہزار اور چند سال بعد ایک زمانہ ایسا بھی آنے والا ہے کہ حقیقتِ محمدیﷺ اپنے مقام سے عروج  فرمائے گی اور حقیقتِ کعبہ کے مقام میں متحد ہوجائے گی۔ اس وقت حقیقتِ محمدیﷺ کا نام حقیقتِ احمدی ہوجائے گا اور وہ ذات "احد" جل سلطانہ کا مظہر بن جائے گی اور دونوں مبارک نام یعنی محمد و احمد اس مجموعہ یعنی حقیقت محمدی و حقیقت کعبہ میں متحقق ہوجائیں گے اور  حقیقتِ محمدیﷺ کا پہلا مقام جہاں وہ اس سے پہلے تھی خالی رہ جائے  گا اور وہ اس وقت تک خالی ہی رہے گا یہاں تک  سیدنا عیسیٰ نزول فرمائیں اور نزول فرمانے کے بعد شریعت محمدیﷺ کے مطابق عمل فرمائیں۔ اس وقت حقیقتِ عیسوی اپنے مقام سے عروج  کرکے حقیقتِ محمدیﷺ  کے اس مقام میں جو خالی چلا آرہا ہے استقرار پائے گی۔" یہی وہ اقتباس ہے جو شیخ سرہندی کے اپنے دہن سے ان کے مجدد ہونے پر دال ہے جو کہ اللہ نے  صرف خاص ان  پر الہام کیا جیسا کہ شیخ سرہندی کا نام احمد تھا اور وہ نبیﷺ کی رحلت کے ایک ہزار اور چند سال بعد پیدا ہوئے، باقی کبریٰ صغریٰ قارئین خود  ملالیں تو مناسب رہے گا۔  جہاں تک رہی بات   ذات احد  یعنی اللہ کا مظہر بن جانا تو یہ ہے   وحدت الشہود کا وہ اصل سبق جہاں حلول کی طرح اللہ کو نیچے نہیں  اتارا جاتا بلکہ بندہ اپنی ریاضت سے "عروج" حاصل کرکے اللہ کی ذات میں فنا ہوکر فنا فی اللہ کا مرتبہ پالیتا ہے۔ اللہ کی ذات میں فنا ہونے یا اس  میں سے ہونے کا فلسفہ شیخ سرہندی نے نبیﷺ کے لئے بھی پیش فرمایا ہے۔ مکتوباتِ ربانی صفحہ ۲۶۶ میں آپ  نبیﷺ کے بارے میں فرماتے ہیں کہ " زمین و آسمان کو اللہ نے انہی کے طفیل پیدا فرمایا ہے۔ کما ورد۔ جاننا چاہیئے کہ پیدائشِ محمدیﷺ تمام افرادِ انسان کی پیدائش کی طرح نہیں بلکہ افرادِ عالم میں سے کسی فرد کی پیدائش کے ساتھ نسبت نہیں رکھتی کیونکہ نبیﷺ باوجود عنصری پیدائش کے اللہ تعالیٰ کے نور سے پیدا ہوئے ہیں جیسا کہ نبیﷺ نے فرمایا خلقت من  نور اللہ یعنی میں اللہ تعالیٰ کے نور سے پیدا ہوا ہوں اور دوسروں کو یہ دولت میسر نہیں آئی۔" گویا سیدنا جابرؓ سے منسوب اس منکر و مکذوبہ روایت کے تحت شیخ سرہندی کے نزدیک نبیﷺ اللہ کی ذات کا ٹکڑا ہیں، اہل کتاب تو پھر بھی اللہ اور عیسی علیہ السلام کے درمیان نطفہ کا واسطہ لانے پر مجبور ہوئے جبکہ یہاں نبیﷺ کو بغیر کسی واسطے کے ہی  اللہ کی ذات کا ٹکڑا بنا دیا گیا۔ یہی وجہ رہی کہ اپنی کتاب  "کیا اقلیمِ ہند میں اشاعتِ اسلام صوفیاء کی مرہونِ منت ہے؟" میں غازی عزیر سلفی حفظہ اللہ شیخ سرہندی  کے ا س اقتباس  کو نقل کرنے سے پہلے  تمہیدی  طور پر نواب صدیق حسن خان قنوجی اور دوسرے اہل علم  سے اختلاف کرتے ہوئے   صفحہ ۱۱۶ پر لکھتے ہیں کہ  جو حضرات شیخ احمد سرہندی  کو ان کے بعض مکاتیب کی روشنی میں موحد و محدث ثابت کرنا چاہتے ہیں ان کے لئے دعوتِ فکر کے طور پر شیخ موصوف کے مکاتیب سے ہی ایک اور اقتباس پیش کرتا ہوں جس سے ان کے محدث ہونے کی حقیقت کھل کر سامنے آجائے گی اور اس کے بعد مذکورہ بالا اقتباس نقل فرماکر اپنی بات ختم کردیتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158475332509903
ایک آدمی ہاتھ دھو کر ایک عورت کے پیچھے پڑا تھا۔ عورت نے منہ دھو کر دکھایا تب جاکر معاملہ رفع دفع ہواایک آدمی ہاتھ دھو کر ایک عورت کے پیچھے پڑا تھا۔ عورت نے منہ دھو کر دکھایا تب جاکر معاملہ رفع دفع ہوا

##############################
https://web.facebook.com/mohammad.f.haris/posts/10158475181544903
تبصرہ بر کتاب "سیدنا حسن بن علیؓ " للمولف حکیم فیض عالم صدیقی شہید ========================== آج جس کتاب پر تبصرہ کرنے کا ارادہ ہے وہ اہلحدیث عالم حکیم فیض عالم صدیقی شہید کی کتاب "سیدنا حسن بن علیؓ" ہے۔ پچھلے دنوں بعض احباب کو اس کتاب کے مندرجات کی بابت کافی تحفظات لاحق رہے سو اسی لئے سوچا کہ اس کتاب پر ایک طائرانہ نظر ڈال کر قارئین کے استفادے کے لئے اس پر  تبصرہ پیش کردیا جائے۔  حکیم فیض عالم صدیقی شہیدکی یہ  کتاب  تقریباً ۹۵ صفحات پر مشتمل ہے جس میں انہوں نے سیدنا حسن بن علیؓ کی  سیرت سے متعلق کلام کرکے انکو خراج تحسین پیش کیا ہے۔   حکیم فیض عالم صدیقی صاحب کتاب کی ابتداء  میں تمہید کا عنوان قائم کرکے  کتاب کی غرض و غایت بیان فرماتے ہیں جس میں سیدنا حسنؓ کو خراج عقیدت پیش کرتے ہوئے انکو مثل صدیق اکبرؓ قرار دیتے ہیں کہ جیسے نبی ﷺ کے انتقال کے بعد صدیق اکبرؓ نے مسلم امت کو سہارا دیا تھا، اسی طور سے جمل و صفین و نہروان کے بعد سیدنا حسنؓ نے امت مسلمہ کی ڈوبتی کشتی  کو صلح معاویہؓ کے ذریعہ کنارے پر لگایا۔ صفحہ نمبر ۱۳ پر  نبی ﷺ کی اپنی اولاد سے محبت کی سرخی قائم کرکے  سیدنا فاطمہ ؓ کے علاوہ نبی ﷺ کی دیگر بیٹیوں اور نواسوں کا  ذکر فرماتے ہیں۔ پھر صفحہ ۱۶ پر سیدہ فاطمہؓ اور حضرات حسنینؓ سے نبی ﷺ کی محبت کا پس منظر کا عنوان قائم کرکے ان وجوہات  کی نشاندہی کرتے ہیں جن کے سبب کتب تاریخ و احادیث میں دوسری بیٹیوں اور نواسوں کی بہ نسبت سیدہ فاطمہؓ اور ان کی آل اولاد  کا ذکر زیادہ کثرت سے ملتا ہے اور ساتھ ہی  حضرات حسنینؓ کے فضائل میں وضعی روایات کی کثرت کی وجوہات بھی ہدیہ قارئین کرتے ہیں۔ یہ ساری معلومات نہایت دلچسپ اور چونکادینے والی محسوس ہوتی ہے جس سے اختلاف تو ضرور کیا جاسکتا ہے لیکن اسکو یک جنبش قلم مسترد کرنا مشکل نظر آتا ہے۔ صفحہ نمبر ۲۰ پر حکیم فیض عالم صدیقی "کیا حضرات حسنینؓ صحابی تھے؟ " کی سرخی قائم کرکے  چند دلائل کا ذکر فرماتے ہیں جن کے تحت وہ  روایت کے لحاظ سے سیدنا حسنؓ اور سیدنا حسین ؓ کی صحابیت کے قائل نظر نہیں آتے۔ اس بابت وہ محدثین کے اقوال سے استشہاد کرتے ہیں کہ محدثین نے صحابیت کے  لئے سن تمیز و شعور کو لازم مانا ہے کیونکہ ابن حجر کی تصریح کے مطابق   اگر متعلقہ شخص  سنِ تمیز کو نہ پہنچا ہو تو روایت کی نسبت اس کی طرف درست نہ ہو گی۔ ہاں یہ تصدیق ضرور کی جا سکتی ہے کہ اس نے رسول اللہ ﷺ کو دیکھا تھا ۔ پس اس دیکھنے کی نسبت سے اسے صحابی کہا جائے گا ۔ مگر روایت کے معاملہ میں اس کا درجہ و مقام تابعی کا ہو گا  اور چونکہ حکیم صاحب کی تحقیق کے تحت وفات النبی ﷺ کے وقت سیدنا حسنؓ کی عمر ۴ سے ۵ سال تھی  سو  اس حساب سے  سیدنا حسن و حسینؓ صحابی نہیں تابعی بنتے ہیں ۔ اس بابت حکیم صاحب نے طبقات ابن سعد کے حوالے سے مختلف افراد کے نام بھی نقل کئے ہیں جن کو کمسنی کے باعث صحابی نہیں تابعی قرار دیا گیا جیسا کہ عبداللہ بن عامر، عبدالرحمٰن بن زید بن خطاب وغیرہم ۔  تاہم ہم خود کو حکیم صاحب کی اس تحقیق سے متفق نہیں  پاتے کیونکہ محدثین نے سیدنا حسنؓ کو ہمیشہ صحابی ہی قرار دیا ہے اور ان سے روایت حدیث بھی ثابت ہے جیسا کہ سیدنا حسنؓ سے دعائے قنوت کی روایت موجود ہے کہ آپﷺ نے انکو دعائے قنوت سکھائی۔ البتہ یہ بات یاد رہے کہ اس ساری تفصیل سے حکیم صاحب کا مطلوب کسی جگہ بھی سیدنا حسنؓ کی تنقیص نہیں بلکہ ایک فقہی مبحث کے طور پر کلام  کرنا تھا جس سے کسی فتویٰ بازی کو اختیار کئے بغیر ان سے اختلاف رکھا جاسکتا ہے۔ یہ مبحث بالکل ایسا ہی جیسا کہ بعض لوگ سیدنا مروان بن الحکمؓ اور  طارق بن شہاب ؓ کی صحابیت کا  انکار کرکے انکو تابعی باور کرواتے ہیں۔ یہ فقہی مباحث ابن حجر کی الاصابہ اور صحابہؓ کے تراجم پر مشتمل دوسری کتب میں بآسانی دیکھے جاسکتے ہیں۔ صحابیت کی اس فقہی بحث کے ضمن میں حکیم صاحب پر ناصبیت کا فتویٰ لگانا سخت غیر  مناسب طرز عمل  معلوم ہوتا ہے۔ صفحہ ۲۴ سے حکیم صاحب سیدنا حسنؓ کی سیرت پر کلام کرتے ہوئے سیدہ فاطمہ ؓ کی  پیدائش، انکا نکاح اور  پھر سیدنا حسنؓ کی پیدائش  کی تواریخ پر مختلف ادلہ پیش کرتے ہیں جس میں  شیعہ کتب سے کئی دلچسپ اور بعض اوقات مضحکہ خیز معلومات قارئین کے لئے درج فرماتے ہیں۔ حکیم صاحب کی تحقیق کے مطابق سیدہ فاطمہ ؓ کا نکاح  غزوہ احد کے بعد یعنی  ۳ ہجری کے اواخر یا ۴ ہجری کے شروع میں وقوع پذیر ہوا ہے جبکہ ہماری تحقیق یہ کہتی ہے کہ سیدہ فاطمہ ؓ کا نکاح غزوہ بدر و احد کے درمیان کسی وقت ہوا ہے کیونکہ صحیح بخاری میں سیدنا علی ؓ اور سیدنا حمزہ ؓ کا واقعہ مذکور ہے جس میں شراب کے نشے میں سیدنا حمزہ ؓ  اس اونٹنی کا کوہان چیر کر اس کی کونچیں کاٹ دیتے ہیں جس کو سیدنا علیؓ نے اپنے ولیمے کی ضیافت کے خیال سے رکھ چھوڑا تھا، اور چونکہ سیدنا حمزہ ‍ؓ کی شہادت غزوہ احد میں واقع ہوگئی تھی اسی لئے سیدہ فاطمہ ؓ و سیدنا علیؓ کا نکاح غزوہ احد سے پہلے کا بنتا ہے۔ واللہ اعلم تاہم سیدنا حسنؓ کی ولادت سے متعلق ہم خود کو حکیم صاحب سے بالکل متفق پاتے ہیں کیونکہ اگرچہ مورخین نے سیدنا حسنؓ کی ولادت ۳ اور ۴ ہجری کی بتائی ہے لیکن یہ بات ابن ماجہ وغیرہ میں موجود  ان  احادیث  اور تاریخی روایات کے صریح خلاف ہے جس میں صراحت سے مذکور ہے کہ سیدنا حسنؓ کی پیدائش پر دایہ گیری کی خدمات  سیدہ اسماء بنت عمیس ؓ نے انجام دی تھیں جو کہ سیدنا جعفر بن ابی طالب  ؓ کی زوجیت میں تھیں اور فتح خیبر کے موقع  پر سن ۷ ہجری میں    مہاجرین حبشہ  کے  وفد کے ساتھ حبشہ سے ہجرت کرکے مدینہ تشریف لائی تھیں سو اس حساب سے سیدنا حسنؓ کی پیدائش ۷ ہجری یا اس کے بعد کی ہی بنتی ہے اور یوں نبی ﷺ کی وفات کے وقت ان کی عمر ۴ سال یا اس سے کچھ اوپر بنتی ہے جس کے سبب حکیم صاحب انکو  رویت کے حساب سے صحابی اور روایت کے حساب سے تابعی ماننے کے قائل ہیں۔ صفحہ ۳۳ پر سیدنا علی ؓ اور سیدہ  فاطمہ ؓ کے تعلقات کی سرخی قائم کرکے حکیم صاحب اہل تشیع کی کتب سے ایسے واقعات نقل کرتے ہیں جن سے یہ مترشح ہوتا ہے کہ گویا سیدہ فاطمہ ؓ کو سیدنا علی ؓ کے پاس کافی تنگی و عسری اور پریشانی لاحق رہتی تھی اور اس بابت وہ اہل تشیع  کی کتب سے بنی سیدنا علیؓ کی اس شبیہ پر لطیف طنز فرماتے ہیں جو کہ اصل میں اہل تشیع کی احمقانہ روایات پر طنز ہے اور جس کو ہمارے احباب نے سیدنا علی ؓ کی ذات پر طنز سمجھ کر  حکیم صاحب کو سیدنا علیؓ  کی تنقیص کرنے والا باور کروانے کی کوشش کی ہے، جبکہ اگر مکمل سیاق و سباق سے پڑھا جائے تو قاری کو نہایت آسانی سے حکیم صاحب کا اسلوب تحریر اور اہل تشیع کی علمی حماقت پر انکا طنز سمجھ آجاتا ہے۔ سو یہاں ہم اپنے قاری کو متنبہ کردیں کہ حکیم صاحب کی کوئی بھی کتاب پڑھتے ہوئے جب اہل تشیع کی روایات سے استدلال یا ان کے اقتباسات دیکھیں تو حکیم صاحب کے اس طرز اسلوب کو اپنے دماغ میں تازہ کرلیں تاکہ ان کی طرف کسی قسم کی ناصبیت  کی نسبت کے شائبہ سے محفوظ رہ سکیں۔ صفحہ ۴۱ سے حکیم صاحب سیدنا حسن ؓ کی زندگی کے مختلف ادوار سے قارئین کو روشناس کرواتے ہیں۔جس میں پہلا دور   ، دوسرا دور، تیسرا دور وغیرہ کی سرخی قائم کرکے سیدنا حسنؓ  کی  جہادی خدمات سےقارئین کو روشناس کرواتے ہیں اور اس کے بعد چھٹے دور کی سرخی کے تحت چند شیعی روایات نقل کرتے ہیں جن سے  سیدنا علی ؓ و سیدنا حسنؓ کی انتہائی غیر مناسب   شخصیت   مترشح ہوکر سامنے آتی ہے، گویا حکیم صاحب یہ بتانا چاہتے ہیں کہ اہل تشیع کی کتب میں سیدنا علی  و حسن ؓ کا ذکر ان کی تحسین نہیں بلکہ ان کی تنقیص کا غماز ہوتاہے۔ افسوس کہ حکیم صاحب کی کتب کا سطحی مطالعہ کرنے والوں نے ان طنزیہ کلمات کو حقیقت پر محمول کرکے حکیم صاحب کو ہی  تنقیص سیدنا علیؓ و حسنؓ کا مجرم قرار دیدیا۔  کسی  بھی کتاب کی سطحی اور جانبدارانہ ورق گردانی ایسی  ہی علمی  اخطاء کا موجب بنتی ہے۔ صفحہ نمبر ۴۹ پر حکیم صاحب "سیدنا علیؓ کی نام نہاد خلافت اور سیدنا حسنؓ" کی سرخی قائم کرکے مختلف مباحث لاتے ہیں۔ یہ بھی ان امور میں سے ایک امر ہے جہاں ہمیں حکیم صاحب سے سخت اختلاف ہے۔ دراصل حکیم صاحب  کے پیش نظر  چند ادلہ ہیں جن کے تحت انکا یہ ماننا ہے کہ خلافت کا دورانیہ سیدنا عثمانؓ پر مدینہ میں ختم ہوگیا، اس کے بعد ملک شروع ہوا جو کہ سیدنا علیؓ سے ہوتا ہوا خلفائے بنو امیہ تک جاتا ہے۔ اس بابت وہ جس حدیث سے استدلال کرتے ہیں وہ  بیہقی میں موجود   وہ روایت ہے جس میں مذکور ہے کہ الخلافۃ  بالمدینہ و الملک با لشام یعنی خلافت مدینہ میں ہوگی اور بادشاہت شام میں اور چونکہ سیدنا عثمانؓ کے بعد سیدنا علیؓ نے مرکزیت کو مدینہ سے کوفہ منتقل کردیا تھا سو اس حدیث کی رو سے ان کی حکومت خلافت نہیں بنتی بلکہ خلافت سے بادشاہت کا عبوری دور بنتی ہے جو کہ کوفہ میں قائم ہوئی۔ یہ بالکل وہی طرز استدلال ہے جو کہ حدیث سفینہ ؓ  کی تیس سالہ خلافت والی روایت سے ہمارے احباب کرتے ہوئے سیدنا معاویہؓ کو خلیفہ نہیں بلکہ ملک ثابت کرتے ہیں۔ سو جب  کسی حدیث کی شرح کے تحت سیدنا معاویہ ؓ کی خلافت کا انکار رافضیت نہیں تو  دوسری حدیث کی شرح کے تحت سیدنا علیؓ کی خلافت کا انکار ناصبیت کیونکر قرار دی جاسکتی ہے۔ حکیم صاحب نے اپنے موقف کی حمایت میں حاشیہ میں دوسری اور احادیث بھی پیش کی ہیں،  جنکا مطالعہ قارئین کتاب میں کرسکتے ہیں۔ تاہم یہاں نہ تو ہم حکیم صاحب سے متفق ہیں اور نہ ہی سیدنا معاویہ ؓ کو  حدیث سفینہ ؓ کے تحت ملک قرار دینے والے اپنے احباب سے۔ ہمارے نزدیک یہ دونوں روایات  اور موقف پایہ ثبوت کو نہیں پہنچتے اور ساتھ ہی یہ بخاری  و مسلم کی ۱۲ خلفاء والی روایات کے مخالف ہیں جن  کے تحت سیدنا علیؓ و سیدنا معاویہ ؓ دونوں کی خلاف، نہ صرف خلافت تھی بلکہ خلافت راشدہ کے منصب پر فائز تھی۔ آگے جاکر حکیم صاحب سیدنا حسنؓ کی خلافت اور سیدنا معاویہ ؓ کے ہاتھ پر ان کے بیعت کرنے کا ذکر کرتے ہوئے ان تمام شرائط کو دلائل سے لغو ثابت کرتے ہیں جو یہ باور کرواتی ہیں کہ سیدنا حسنؓ نے اس شرط پر سیدنا معاویہؓ سے صلح کی تھی کہ سیدنا معاویہؓ کے بعد خلافت سیدنا حسینؓ کے ہاتھ میں آئے گی۔ ساتھ ہی سیدنا حسنؓ کے سیدنا معاویہ  ؓ کے خاندان کے ساتھ خوشگوار تعلقات پر روشنی ڈالتے ہوئے اس سلسلے کی چند رشتہ داریوں کا ذکر بھی کرتے ہیں۔ آخر میں سیدنا حسنؓ کی وفات کے زمرے میں ان کی زہر خورانی اور سیدہ جعدہ کا اس جرم میں شریک ہونے کا مکمل ابطال کرتے ہیں اور ان کی وفات کو طبعی بتاتے ہیں۔ ہم حکیم صاحب کے اس نتیجہ سے صد فیصد متفق ہیں اور زہر خورانی کی اس کہانی کو صرف ایک کہانی ہی مانتے ہیں تاہم حکیم صاحب کا یہ کہنا کہ  زہر خورانی سے متعلق یہ خامہ فرسائی سب سے پہلے مسعودی نے کی، کچھ درست نہیں۔ مسعودی سے پہلے امام ابن ابی شیبہ اپنی مصنف میں سیدنا حسنؓ   سے ایک روایت لائے ہیں، جس میں سیدنا حسن ؓ نے خود کو زہر دینے کا شبہ ظاہر کیا تاہم یہ روایت بھی اصول محدثین پر پوری نہیں اترتی سو سیدنا حسن ؓ کا طبعی وفات پانے کا موقف ہی زیادہ راجح معلوم ہوتا ہے۔ ساتھ ہی حکیم صاحب سیدنا حسن ؓ کی  حجرہ نبویﷺ میں تدفین سے متعلق سیدنا مروانؓ و امی  عائشہؓ پر لگی تہمت کا بھی ابطال کرتے ہیں اور شیعہ ماخذ سے ثابت کرتے ہیں کہ خود سیدنا حسن ؓ نے کبھی ایسی کسی خواہش کا اظہار نہیں فرمایا۔ کتاب کے آخر میں حکیم فیض عالم سیدنا حسن ؓ کے فضائل و مناقب سے متعلق صحیح روایات نقل کرتے ہیں جن میں اول تو  وہی روایت ہے جس میں نبی ﷺ نے فرمایا کہ میرا یہ بیٹا سردار ہے جو کہ مسلمانوں کے دو گروہوں میں صلح کروائے گا۔ اختتامیہ کے طور پر حکیم فیض عالم صدیقی آیت مباہلہ اور اس سے متعلق روایات پر ایک درایتی کلام کرتے ہیں۔ اس کلام سے متفق ہونا ضروری نہیں تاہم یہ بات اپنی جگہ درست ہے کہ حکیم صاحب نے آیت مباہلہ  کی تشریح و تفسیر سے متعلق کچھ ٹھوس اعتراضات سامنے رکھے ہیں جو کہ قاری کو تصویر کا دوسرا رخ دیکھنے پر مجبور کرتے ہیں۔ حارث پبلی کیشنز کے ڈسٹری بیوٹرز نے تگ و دو کرکے اس کتاب کے پرانے ایڈیشن کے پانچ نسخے حاصل کرپائے ہیں۔ جن حضرات کو یہ کتاب مطلوب ہو وہ ذیل کے پیج پر جاکر آرڈر دے سکتے ہیں: https://www.facebook.com/110625690326979/posts/183975996325281/ تحریر: محمد فھد حارث

##############################
https://web.facebook.com/mohammad.f.haris/posts/10158470846024903
برصغیر پاک و ہند میں اشاعت اسلام   کے تحت صوفیاء کا کردار ============================== دوست نے سوال کیا کہ   کہا جاتا ہے کہ برصغیر پاک و ہند میں اسلام صوفیاء کے ذریعے اشاعت پذیر ہوا، اس دعویٰ میں  کتنی صداقت ہے۔  دیکھئے اس سلسلے میں سب سے پہلے یہ دیکھنا ہوگا کہ برصغیر میں اسلام کس زمانے میں آیا؟ اس بابت جب ہم تاریخ کا مطالعہ کرتے  ہیں تو   بقول ابن کثیر اور احمد بن یحییٰ بلاذری اقلیم ہند میں اسلام محمد بن قاسم ؒ کی فتوحات سے قبل ۱۵ ہجری میں سیدنا عمرؓ کے دور میں پہنچ چکا تھا (البدایہ و النہایہ  جلد ۹، صفحہ ۸۸۔  فتوح البلدان صفحہ ۴۳۸)۔ جبکہ ہندوستان میں پہلے صوفی  جناب اسماعیل بخاری کا ورود سلطان محمود غزنوی کے دور میں ملتا ہے جو کہ ۳۹۵ ہجری میں ہندوستان تشریف لائے۔ گویا ہندوستان میں پہلے صوفی کی آمد سے تقریباً   ۳۷۰ سال پہلے اسلام آچکا تھا۔ سو یہ کہنا تو بالکل غیر درست ہوگا ہندوستان میں اسلام صوفیاء کی بدولت آیا۔   ہندوستان میں پہلے صوفی کی آمد سے پہلے صحابہ کرامؓ،  تابعین ، اتباع تابعین اور محدثین  مختلف اوقات میں وارد ہو کر یہاں  اشاعت اسلام کے  فرائض انجام دیتے رہے۔ کتب  اسماء الرجال اور تاریخ  کی ورق گردانی  سے پتہ چلتا ہے کہ  ایک محتاط اندازے کے مطابق  تقریباً ۲۵ کے قریب صحابہ کرامؓ ہندوستان تشریف لائے جن میں سیدنا عثمان بن ابی العاص ثقفی اور ان کے برادران،  سیدنا عبداللہ بن عمیرؓ، سیدنا سہل بن عدی بن  مالکؓ، سیدنا عاصم بن عمروؓ  اور سیدنا مجاشع بن ثعلبہؓ  وغیرہم شامل ہیں۔  اسی طرح سے  تابعین میں بھی کئی بزرگ جہاد اور پھر اشاعت اسلام کی غرض سے  برصغیر وارد ہوئے جن میں نمایاں نام  جناب سعد بن ہشام بن عامر انصاریؒ،  جناب حارث بن مرہؒ، جناب یزید بن کبشہؒ، جناب زیاد بن الحواری ؒ ، جناب اسید بن اخنس الثقفی وغیرہم  کا ہے۔ اسی طرح سے اتباع تابعین میں جناب اسرائیل بن موسیٰ البصری ، جناب ابو  محمد رجاء بن السندی ، جناب محمد بن عبدالرحمٰن  بیلمانی، جناب ربیع بن صبیح السعدی وغیرہم شامل ہیں۔  تابعین اور اتباع تابعین میں سے بیشتر افراد امیر محمد بن قاسم ؒ کے لشکر کے ساتھ ہندوستان  تشریف لائے تھے۔   اتباع تابعین میں جناب اسرائیل بن موسٰی البصری اپنے وقت کے بڑے محدث تھے۔ آپ  ہندوستان خاص طور پر علم حدیث کا درس دینے کے لئے تشریف لائے تھے۔ صحیح بخاری، سنن ابوداؤد، جامع ترمذی اور سنن نسائی میں آپ کی مرویات موجود ہیں۔  اسی طرح سے ابو محمد رجاء بن السندی بھی سرزمین ہند صرف اسلام اور حدیث کی اشاعت کے لئے تشریف لائے تھے۔ امام جوزجانی، ابو حاتم الرازی اور امام احمد بن حنبل نے آپ سے احادیث روایت کی ہیں۔ اسی طرح سے جناب ربیع بن صبیح السعدی البصری بھی خلیفہ مہدی عباسی کے عہد میں  بغرض اشاعت اسلام   ہندوستان آئے اور پھر یہیں مستقلاً بس گئے۔اسی طرح محدثین میں ایک بڑے محدث جناب ابو معشر نجیح بن عبدالرحمٰن السندی الہاشمی تھے۔ آپ ہندوستان خالصتاً اشاعت اسلام اور علم الحدیث کے فروغ کے لئے تشریف لائے اور ۱۷۰ ہجری میں ہندوستان میں ہی وفات پائی۔ الغرض ہندوستان  میں صوفیاء کی آمد سے عرصہ دراز پہلے سے  محدثین کی آمد کا سلسلہ شروع ہوچکا تھا جنہوں نے یہاں آکر تصوف سے پاک، خالص عربی اسلام کی ترویج کی اور یوں برصغیر میں اشاعت اسلام کا اولین سہرا محدثین کے سر  پہنانے کا شرف حاصل کیا۔ تاہم تیسری اور چوتھی صدی ہجری میں ایران سے اسمعٰیلی داعی صوفیاء کا لبادہ اوڑھ کر ہندوستان وارد ہونا شروع ہوگئے اور یہاں آکر انہوں نے اسلام میں کئی بدعی تعلیمات داخل کرنا شروع کردیں۔ اسی بات کی طرف اشارہ پروفیسر یوسسف سلیم چشتی نے بھی اپنے رسالے "اسلامی تصوف میں غیر اسلامی نظریات کی آمیزش" میں پروفیسرسید حسین نصر کے تائیدی الفاظ لاکر کیا ہے: "یہ مان لینے میں کوئی  مضائقہ نہیں  ہوسکتا کہ بعض اسمعٰیلی مبلغ تصوف  کا  ظاہری جامہ پ پہن کر عوام الناس کی ارادت اور عقیدت حاصل کرنے کی کوشش کرتے تھے۔" (صفحہ ۱۲۴) الغرض یہ اسمعٰیلی داعی ایران سے ہندوستان آتے اور یہاں نہ صرف صوفیت کے نام پر اپنے مذہب کی اشاعت کرتے بلکہ جتھہ بندی کرکے حکومت وقت کے خلاف ریشہ دوانیاں کرتے جن کا توڑ کرنے کے لئے سلطان محمود غزنوی کو بار بار ہندوستان پر حملہ کرنا پڑتا۔ ان اسمعٰیلی صوفی داعیوں کی مساعی کا نتیجہ ہوا کہ صحابہ کرامؓ، تابعین اور محدثین  کے ذریعے جو خالص اسلام ہندوستان آیا تھا، اس کو صوفیت کی  بدعی تعلیمات کا گہن لگنا شروع ہوگیا اور یوں  پہلی صدی ہجری کے اواخر میں ہندوستان میں جس خالص اسلام کی آمد ہوئی تھی  جس کا مرکز عقیدہ توحید تھا، چوتھی صدی ہجری کے اواخر سے اس میں حلول، وحدت الوجود اور وحدت الشہود جیسے گمراہ کن نظریات کا دخول شروع ہوگیا۔ اسمعیل بخاری جن کی  ہندوستان آمد ۳۹۵ ہجری  کی ملتی ہے۔ ان کے بعدہندوستان کی تاریخ میں کوئی قابل ذکر صوفی نظر نہیں آتا یہاں تک کہ  سلطان محمود غزنوی کے بیٹے ناصر الدین کے دور میں  سید علی ہجویری المعروف داتا گنج بخش ہندوستان تشریف لائے اور یہیں ۴۶۵ ہجری میں ان کی وفات ہوئی۔ ان کی کتاب کشف المحجوب میں کئی خلاف شریعت تعلیمات ملتی ہیں  جن میں حسین بن منصور حلاج جیسے غالی  ملحد کا دفاع اور مدحت (  صفحہ ۳۰۰، ۴۰۳)،   صوفی ابن المعلاء کے علم الغیب کا بیان (صفحہ ۵۴۴)،   سیدنا داؤد علیہ السلام پر اوریاہ حتی کی بیوی کو دیکھ کر اسیر ہونے کا الزام (صفحہ ۳۴۹) اور قبروں کی مجاورت کا ذاتی تجربہ اور اس کی تعلیمات (صفحہ۱۷۱) جیسی  خرافات شامل ہیں ۔ سید علی ہجویری کے بعد ہندوستان میں دوسرا بڑا نام جناب  معین الدین چشتی سنجری اجمیری کا ملتا ہے جو کہ  ۵۷۰ ہجری کے بعد ہندوستان تشریف لائے تھے۔ ان کی کتاب انیس الارواح ہے جو کہ  صوفیت سے متعلق بدعی تعلیمات سے پرہے جن میں   معین الدین چشتی کے پیرو مرشد عثمان ہاورونی  کا علم الغیب پر مطلع ہونا،  خانہ کعبہ کا اپنا مقام  چھوڑ کر رابعہ بصری کی زیارت کو جانا، قبر نبویﷺ پر سلام عرض کرنے پر نبی ﷺ کا جواب دینا وغیرہ جیسی غیر درست تعلیمات پائی جاتی ہیں۔ خواجہ معین الدین چشتی اجمیری کے بعد ہندوستان میں صوفیاء کا ایک طویل سلسلہ شروع ہوجاتا ہے  جو کہ حلول اور وحدت الوجود جیسے نظریات کا داعی رہا جن میں  خواجہ بختیار کاکی (متوفی ۶۳۳ ہجری)،  خواجہ فرید الدین گنج شکر ( متوفی  ۶۷۰ ہجری)، خواجہ نظام الدین اولیاء (متوفی  ۷۲۵ ہجری)،  شاہ مینا لکھنوی (متوفی ۸۷۰ ہجری) وغیرہ شامل ہیں۔ اس کے بعد  شیخ احمد سرہندی المعروف مجدد الف ثانی (المتوفیٰ ۱۰۳۴ ہجری) کا دور آتا ہے جن کی اکبر کے دین الہٰی کے ابطال میں کی گئی مساعی قابل قدر ہیں  البتہ ساتھ ہی وہ ایک صوفی بھی تھے جو کہ وحدت الوجود کے  نظرئیے کو باطل ٹھہراتے تھے  اور اس کے رد  عمل  میں وحدت الشہود کا گمراہ کن نظریہ متعارف کروا بیٹھے۔  جس پر  محدث مبارکپوری کے خانوادہ کے جید اہل حدیث سلفی عالم جناب غازی عزیر  اپنی کتاب "اقلیم ہند میں  اشاعت اسلام میں صوفیاء کا کردار" میں  مکتوبات ربانی  اور دوسری تحاریر سے شیخ سرہندی کے چند   اقتباسات  ،جن میں شیخ موصوف  یہ دعویٰ کرتے ہیں کہ  ملائکہ کے آدم علیہ السلام کو سجدہ کرنے کے نظارے کو شیخ نے خود مشاہدہ فرمایا، نقل کرکے فرماتے ہیں: "شیخ  موصوف کا صرف یہ اقتباس ہی انہیں وحدت الشہود اور فنا فی اللہ کا علمبردار ثابت کرنے کو کافی ہے۔" (صفحہ ۱۱۵) شیخ احمد سرہندی کے بعد شاہ عبدالحق محدث دہلوی ، شاہ و لی  اللہ، شاہ عبدالعزیز دہلوی وغیرہ کا نام آتا ہے ۔ ان حضرات کی علمی  مساعی اپنی جگہ لیکن ان کی کتب اخبار الاخیار، انفاس العارفین اور عبقات وغیرہ بھی صوفیت کے انتہائی گمراہ کن واقعات و نظریات سے پر نظر آتی ہیں۔  الغرض تحریر کافی طویل ہوگئی۔ مختصراً یہ عرض ہے کہ کوئی بھی صوفی بزرگ چاہے وہ معروف ہو یا غیر معروف سلطان محمود  غزنوی سے پہلے ہندوستان میں وارد نہیں ہوا۔ ہندوستان میں صوفیوں کا سلسلہ سلطان محمود غزنوی کی آمد سے شروع ہوا گرچہ اس سے کچھ عرصے پہلے اسمعٰیلی داعی صوفیا کے بھیس میں ہندوستان  میں اپنے مذہب کی تبلیغ کے لئے براستہ ایران آئے ۔ تاہم ہندوستان میں مسلمان ان تمام  اسمعٰیلی و غیر اسمعٰیلی صوفیاء کی آمد سے پہلے نظر آتے ہیں  اور یہاں ایک قابل ذکر گروہ خالص اسلام کی پیروی کرتا ملتا ہے جو کہ صحابہ کرام اور محدثین عظام کی علمی مساعی کا نتیجہ تھے۔ یہی وجہ معلوم ہوتی ہے کہ سلطان محمودغزنوی کی آمد سے پہلے  اقلیم ہندمیں جتنے مسلمان نظر آتے ہیں وہ انہیں فروعی مسائل کی پیروی کرتے  تھے جن پر آج کے اہلحدیث حضرات عمل پیرا ہیں۔یہاں تک کہ آج بھی   کیرالہ، مالابار اور  جنوبی ہندوستان کے جتنے مسلمان آپ کو نظر آئینگے وہ  فروعی مسائل میں رفع الیدین، فاتحہ خلف الامام جیسی سنتوں کے پابند ملینگے جو کہ اس بات پر دلالت کرتا ہے کہ ہندوستان میں اشاعت اسلام کا سہرا محدثین کے سر ہے ، صوفیاء کا اس میں کوئی کردار نہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158468821539903
تصوف اور شیخ الاسلام  علامہ ابن تیمیہ و  ابن قیم ================= جب بھی  اس بات  کو پیش کیا جاتا ہےکہ تصوف کا اسلام سے کوئی تعلق نہیں اور یہ اسلام کی سرزمین میں  اجنبی پودا ہے تو بہت سے احباب جن کا تعلق مسلکِ احناف سے ہوتا ہے، وہ اس سلسلے میں علامہ ابن تیمیہ و ابن قیم کی مثالیں پیش کرتے ہیں کہ خود تمہارے ائمہ بھی تو تصوف سے وابستہ رہ چکے ہیں۔ پھر تم کیونکر اس کی نفی  کرتےہو۔ یہی نہیں بلکہ بعض وہ  "ڈھیلے ڈھالے" اہلحدیث حضرات جو دوسرے مسالک کے مبتدع نظریات کو علماء کا تسامح قرار دینے کے بجائے، ان کے اقوال کے زیرِ اثر ان مبتدع نظریات کو مسلک اہلحدیث اور منھج محدثین میں گھسیڑ لانے کی کوشش کرتے ہیں اور فرماتے ہیں کہ تصوف کے رد میں متاخرین اہلحدیث علماء جیسے علامہ عبدالرحمٰن کیلانی، علامہ عبدالسلام مبارکپوری، علامہ احسان الٰہی ظہیر، حکیم فیض عالم صدیقی، علامہ محمد گوندلوی، فضیلۃ الشیخ حافظ صلاح الدین یوسف،  سلفی علماء علامہ ابن باز، شیخ صالح المنجد،  شیخ صالح بن فوزان  وغیرہم تصوف کے رد میں درست موقف پر نہیں ہیں، ان سب کی خدمت میں یہ عرض ہے کہ منھج محدثین سے وابستہ ہونے کا مطلب ہی یہی ہے کہ علماء کی اندھی پیروی سے اجتناب کیا جائے اور ہر بات کو قرآن و حدیث کی روشنی میں قبول کیا جائے۔ علماء کے مرجوح مواقف کو ان کے تسامح مان کر رد کردیا جائے اور ان کے مقبول نظریات کی تائید و تبلیغ کی جائے۔ کیا امام ابن تیمیہ اور ابن قیم سے تسامح کا صدور ممکن نہیں؟ کیا ان کی پیش کردہ ہر تعلیم و نظریہ لازمی قابل قبول ہے؟ ان دونوں صاحبانِ علم سے بھی تسامح ہوئے ہیں سو تصوف کی حمایت بھی اسی سلسلے کی کڑی قرار دی جانی چاہیئے۔ ڈاکٹر مسعود الدین عثمانی نے جب علامہ ابن حزم اندلسی کی پیروی میں عدم سماع موتیٰ کا نظریہ پیش کیا تو ضمناً امام ابن تیمیہ اور ان کے شاگرد علامہ ابن قیم جنہوں نے اپنی تصنیف ’’کتاب الروح ‘‘ میں علامہ ابن حزم کا رد کرنے کی کوشش کی ہے ،کا نظریہ سماع موتیٰ بھی زیر بحث آیا، جس پر کلام کرتے ہوئے مشہور اہلحدیث عالم خواجہ  قاسم فرماتے ہیں:   "یہ استاد و شاگرد (یعنی ابن تیمیہ و ابن قیم) ایک حد تک سماع موتیٰ کے قائل تھے مگر جس طرح وہ علم کے پہاڑ تھے، دلائل کی رو سے ان کی یہ بات اتنی وزنی اور مضبوط نہیں۔ یہ ان کی اجتہادی خطا ہے۔ گو ان کا عقیدہ تھا کہ میت سلام اور تلاوت سن لیتی ہے، مگر وہ ان سے کسی قسم کے استمداد کو جائز نہیں رکھتے تھے۔‘‘ (کراچی کا عثمانی مذہب از خواجہ قاسم ، صفحہ ۵۲) اسی پس منظر میں مشہور اہلحدیث عالم و مفکر علامہ عبدالرحمٰن کیلانی اپنے مضمون ’’روح، عذاب قبر اور سماع موتیٰ‘‘ جو کہ مجلہ محدث میں شائع ہوتا رہا اور بعدمیں کتابی صورت میں بھی طبع ہوا ، میں ڈاکٹر مسعود الدین عثمانی سے اس بابت مذاکرہ کے دوران خواجہ قاسم صاحب سے زیادہ سخت و حق گوئی سے نہ صرف ابن تیمیہ و ابن قیم بلکہ شاہ ولی اللہ سے متعلق کلام کرتے ہوئے فرماتے ہیں: "امام ابن قیم اور ان کے استاد امام ابن تیمیہ دونوں بزرگ نہ صرف یہ کہ سماع موتیٰ کے قائل تھے بلکہ اس طبقہ صوفیاء سے تعلق رکھتے تھے، جنہوں نے اس مسئلہ کو اچھالا اور ضعیف و موضوع احادیث کا سہارا لیکر اس مسئلہ کو علی الاطلاق ثابت کرنا چاہا ہے۔ امام ابن تیمیہ اور امام ابن قیم دونوں صاحب کشف و کرامات بھی تھے اور دونوں بزرگوں نے تصوف و سلوک پر مستقل کتابیں بھی لکھی ہیں اور یہ تو آپ جانتے ہی ہیں کہ اگر اس حلقہ کے پنجے سے قبر اور سماع موتیٰ کے مسئلہ کو کھینچ لیا جائے تو ان کے پاس باقی کیا رہ جاتا ہے۔ اسی طرح ایک تیسرے بزرگ شاہ ولی اللہ صاحب ہیں۔ یہ تینوں بزرگ جب شرک و بدعات کی تردید پر قلم اٹھاتے ہیں تو جی عش عش کر اٹھتا ہے اور ہم دل و جان سے ان کی دینی خدمات کے معترف ہوجاتے ہیں، لیکن جب یہ زیارت قبور کے آداب اور کشف کے طریق بتلاتے ہیں تو نہیں سوچتے کہ آیا قبروں اور مزارات کے وجود کا بھی کوئی جواز ہے یا نہیں یا قبروں پر اس غرض سے بیٹھنا جائز ہے یا نہیں۔ مردوں کو سنانا اور ان سے سننا تو دور کی باتیں ہیں۔ ان سب باتوں کی کتاب و سنت نے پرزور تردید کی ہے۔ ‘‘ (جلد ۱۴، دسمبر ۸۳) سو ایسے تمام لوگوں سے گزارش ہے کہ تصوف سے متعلق علامہ ابن تیمیہ و  ابن قیم کے نظریات کی دہائی دینا چھوڑ دیں۔ علماء  کا احترام ہم پر واجب ہے۔ تاہم ہم اکابر پرستی اور اکابر کے احترام میں فرق کرتے ہیں۔ اکابر کی عزت و احترام کرنا الگ بات ہے اور اکابر پرستی الگ بات ہے۔ مقدم الذکر مسئلہ میں اکابر کا پورا احترام کرتے ہوئے ان سے اختلاف رکھا جاسکتا ہے جبکہ موخرالذکر مسئلہ میں اکابر کی ہر صحیح بات کا دفاع کیا جاتا ہے یا پھر اسکی تاویل کرکے اس غلط بات کو غلط رہنے ہی نہیں دیا جاتا۔ اس طرز عمل سے دو طرح کی نفسیات جنم لیتی ہے۔ پہلے طرز عمل کے حامل افراد کی نفسیات میں مسلک کے اختلاف کے باوجود ہر مسلک کا عالم یکساں قابل احترام ہوتا ہے اور اسکو عزت کی نگاہ سے دیکھنے کی عادت بنتی ہے اور شخصیت سے منافقت کا خاتمہ ہوجاتا ہے۔ جبکہ دوسری طرز عمل کے حامل افراد کی نفسیات اپنے علاوہ ہر مسلک کے عالم کو اندر سے غلط جانتی ہے، اسکے بارے میں سوئے ظن کا شکار کرتی ہے، اور اپنے مسلک کے عالم کی اندھی تقلید اور ان کے غلط کو صحیح کہنے کا رجحان پیدا کرتی ہے۔ یہ طرز عمل تحقیق کے دروازے کو بند کرنے میں مددگار ثابت ہوتا ہے اور اپنے مسلک کے اکابر کے علاوہ کسی اور کے مسلک کے کسی عالم کی کسی صحیح بات کو بھی تعصب کے تحت رد کرنے پر مجبور کردیتا ہے۔ یہ دو رخی پالیسی یہاں تک پہنچتی ہے کہ اکابر پرستی کے تحت اگر کوئی غلطی اپنے مسلک کا عالم کر گزرتا ہے تو یا تو اسکو غلطی مانا ہی نہیں جاتا بلکہ اسکا بھرپور دفاع کیا جاتا ہے اور اگر کوئی اسکو غلطی مان بھی لے تو اسکو زیادہ سے زیادہ سہو کا نام دیدیا جاتا ہے۔ لیکن اگر اس سے سو گنا ہلکی غلطی دوسرے مسلک کے عالم سے ہوجائے توسہو تو دور کی بات، اس کے طرز عمل پر برملا اس پر فتویٰ صادر کردیا جاتا ہے اور اسکو ہر طرح کے حسن ظن سے ماوراء تسلیم کرلیا جاتا ہے۔ اب یہ آپ احباب پر منحصر ہے کہ آپ کس طرز عمل کو اختیار کرتے ہیں اور کس کو درست جانتے ہیں۔ اس بابت فیصلہ کرنے سے پہلے امام مالک کا وہ قول ضرور یاد رکھئے گا جو کہ انہوں نے قبر نبویﷺ کی طرف اشارہ کرتے ہوئے فرمایا تھا کہ ’’اس صاحب قبرﷺ کے علاوہ ہر ایک سے اختلاف رکھا جاسکتا ہے‘‘ تحریر: محمد فھد حارث

##############################
https://web.facebook.com/mohammad.f.haris/posts/10158466223009903
آپ مروجہ تصوف سے منسوب ایک ایک اہل علم کا نام لیتے جائیں اور میں آپکو ان کی کتابوں سے خلاف شریعت تعلیمات نکال کر دکھاتا جاونگا۔ جب تصوف کی غلاظت سے شاہ ولی اللہ اور مولانا اشرف علی تھانوی جیسے محتاط اہل علم اپنا دامن نہ بچا سکے تو ہما و شما کا ذکر ہی کیا۔ تصوف سے متعلق روئے زمین پر موجود ایک کتاب کی جانب اشارہ کردیجیے جس میں بسبب تصوف خلاف شریعت افکار موجود نہ ہو۔ تصوف کی مثال لوہار کی بھٹی جیسی ہے، پاس سے گزرو بھی تو دامن پر کالک لگنے کا ڈر لگا رہتا ہے جبکہ صحابہ و تابعین کا عمل کردہ تزکیہ و احسان بمثل عطار کی دکان ہے کہ اسکی قربت ہی فرحت بخش و خوشگواری کا احساس پیدا کردیتی ہے۔ پھر حسین بن منصور حلاج سے لیکر شاہ ولی اللہ تک کوئی ایک ایسا صوفی دکھادیجیے جو اتحاد ثلاثہ یعنی حلول، وحدت الوجود اور وحدت الشہود میں سے کسی ایک کا قائل نہ ہو۔ فی الحال یہ بحث جانے دیجئے کہ ان نظریات کی جو تعبیرات صوفیاء کے ہاں معروف ہیں وہ صائب ہیں یا غیر صائب، صرف ان نظریات کا دور خیر القرون کے تزکیہ و احسان میں وجود یا جز ہی دکھادیجئے۔ عجیب خرافات مچارکھی ہیں جہاں ایک کتے پر "پیر" کی نظر ہو تو سارے کتے اسکو "پیر" بنا کر اس کے گرد حلقہ لگا کر بیٹھ جاتے ہیں۔ کوئی منچلا اٹھتا ہے اور مثل عیسی مُردوں کو جِلا بخشنے لگتا ہے وہ بھی قم باذن اللہ کے تکلف کے بغیر۔ ایک صاحب جنت میں جانے کے انکاری ہوجاتے ہیں کہ جب تک ان کے گنہگار و مردود مریدوں کو اللہ جنت میں نہ بھیجے گا وہ تب تک جنت میں قدم نہ رکھینگے۔ پھر اسی پر بس نہیں کیا جاتا بلکہ دوسرے صاحب اٹھ کر سرد آہ کھینچ کر اللہ کو  دوزخ ٹھنڈی اور جنت بھسم کرنے کی دھمکی دیدیتے ہیں کہ ہونہہ میں نے کوئی تیری عبادت کسی لالچ یا خوف کے زیر اثر کی تھی جو تو اسکا بدلا مجھے بصورت جنت دینے کی باتیں کررہا ہے۔ اور قارئین کسی غلط فہمی میں نہ رہیں کہ یہ بات کوئی ٹوم، ڈک اینڈ ہیری ٹائپ کے غیر معروف صوفیاء  لکھ گئے ہونگے، نہیں جناب! یہ نوادرات تو شبلی، جنید، بایزید سے منقول ہجویری، چشتی اور شاہ ولی اللہ جیسے "جید صوفیاء" اپنی کتب میں لکھ گئے ہیں۔ کوئی ذرا چھیڑے تو اسکی خدمت میں منقولات ہدیہ کردیئے جائیں۔ پھر تاریخ پر انہوں نے جو ظلم ڈھایا ہے اسکو تو جانے ہی دیجئے، حب اہلبیت کے نام پر تفضیلیت کا جو بازار صوفیاء نے گرم کیا ہے، اسکا خانہ خراب تو بڑے سے بڑے "ناصبی و وہابی" سے نہ ہوسکے۔ تحریر: محمد فھد حارث

##############################
https://web.facebook.com/mohammad.f.haris/posts/10158465745534903
ابن حزم عوفی اندلسی اور ابن حزم ظاہری اندلسی =========== مسلمانوں کی تاریخ میں دو ابن حزم گزرے ہیں اور اتفاق سے دونوں کی ہی کنیت ابو محمد تھی۔  پہلے کا نام قاسم جبکہ دوسرے کا نام علی تھا البتہ دونوں اندلس کے ہی رہنے والے تھے۔ پہلے ابن حزم یعنی ابو محمد قاسم بن ثابت بن حزم عوفی ۲۵۵ہجری میں  اندلس کے شہر سرقسطہ میں پیدا ہوئے۔ آپ محدث ہونے کے ساتھ ساتھ مالکی مذہب  کے فقیہہ بھی تھے۔ فاس کے مشہور عالم ابو عبداللہ محمد بن جعفر الکتانی اپنی کتاب الرسالۃ المستطرفہ لبیان مشھور کتب السنۃ المشرفہ میں  ابن حزم عوفی کی بابت لکھتے ہیں کہ آپ بڑے زاہد و عابد اور مستجاب الدعوات انسان تھے۔ آپ کی ایک خصوصیت یہ بھی تھی کہ آپ اپنے والد کے ساتھ تحصیلِ علم کے لئے کئے جانے والے اسفار اور اساتذہ میں شریک تھے گویا دونوں باپ بیٹے کے اساتذہ ایک ہی تھے۔ آپ کی مشہور کتاب "الدلائل فیما اغفلہ ابو عبید و ابن قتیبہ من غریب الحدیث" کو اہل علم و فن کے ہاں کافی پذیرائی ملی۔  یہ کتاب دراصل  ابو عبید قاسم بن سلّام بغدادی کی کتاب کا ذیل الذیل ہے۔ یعنی غریب الحدیث پر ابو عبید قاسم بن سلام بغدادی نے ایک کتاب بنام "غریب الحدیث و الآثار" لکھی  تھی جس پر بقول ابو عبید خود کہ انہوں نے اس کتاب کی تالیف پر چالیس سال لگائے تھے،  اس کتاب پر ابن قتیبہ الدینوری نے  ایک ذیل لکھا تھا۔ اس ذیل پر  ابن حزم عوفی نے الدلائل کے نام سے مزید ایک ذیل لکھنا شروع کیا تاہم کتاب ابھی مکمل نہ  کرپائے تھے کہ  آپ  کا انتقال ہوگیا اورآپ  کی یہ کتاب آپ کے والد ابو القاسم ثابت بن حزم بن عبدالرحمٰن سرقسطی نے مکمل کی۔ شاید یہ بھی علمی تاریخ کا طرفہ ہوگا کہ کوئی کتاب بیٹا شروع کرے اور اسکا باپ اس کا تکلمہ و تتمہ لکھے۔ اس کتاب کی بابت ابو علی قالی کا کہنا تھا کہ میرے علم کے مطابق اندلس کی سرزمین پر الدلائل جیسی کوئی کتاب سامنے نہیں آسکی جس پر ابن الفرضی نے مزید حاشیہ آرائی کی کہ اگر ابو علی قالی یہ کہتے ہیں کہ اندلس کیا مشرق میں بھی ایسا شاہکار و علمی کام نہیں ہوا تو کچھ بعید نہ تھا۔ ابو محمد قاسم بن ثابت ابن حزم  سرقسطی کا انتقال ۳۰۲ ہجری میں  ۴۷ سال کی عمر میں ہوا جبکہ ان کے والد کا انتقال  ان کی وفات کے تقریباً ۱۲ سال بعد ۳۱۴ ہجری میں ہوا۔ دوسرے ابن حزم    ابو محمد علی بن احمد بن  سعید بن حزم الاندلسی تھے جن کی ولادت  ابو محمد قاسم بن ثابت بن حزم کے بیاسی سال بعد ۳۸۴ ہجری میں  قرطبہ کے مشرقی جانب ہوئی ۔  بقول  شیخ محمد ابو زہرہ ابن حزم کا خاندان فارسی الاصل تھا جو کہ اموی الولاء تھے اور سیدنا معاویہؓ کے بڑے بھائی  سیدنایزید بن ابو سفیانؓ کے حلیف تھے واللہ اعلم۔ ابن حزم فقہ ظاہریہ کے بانیوں میں سے تھے جو کہ ابو سلیمان داؤد بن علی الاصفہانی کا مرتب  و مدون کردہ تھا۔ اس مذہب کو بعد میں علامہ ابن حزم ظاہری کے افکار و نظریات سے تائید و تقویت ملی جنہوں نے اس مذہب پر کتابیں لکھیں جن میں سے  فقہ پر "المحلٰی "اور اصولِ فقہ پر "الاحکام فی اصول الاحکام" کافی مشہور ہیں۔  اسلامی فرقوں کے نقظہ آغاز اور تاریخ سے متعلق آپ کی کتاب " الفصل فی الملل والأهواء والنحل" جبکہ انساب پر "جمہرۃ الانساب العرب" خاصے کی چیز ہیں۔ آپ نے موطا کی ایک شرح بنام "الاملاء فی شرح الموطا"  بھی لکھی تھی ۔ اس کے علاوہ جوامع السیرۃ النبویۃ، رسالۃ فی القرءات المشہورہ فی الامصار، کتاب الجامع فی صحیح الحدیث، کتاب الامامۃ و السیاسۃ، الناسخ و المنسوخ، نقطۃ العروس وغیرہ  بھی آپ کی مشہور تصانیف ہیں۔  آپ نے اپنی پوری زندگی اپنے تند و تیز لہجے اور درشت طرزِ تحریر کے سبب کافی مشکلات اور صعوبتیں جھیلیں   یہاں تک کہ ۴۵۶ ہجری میں ۷۲ سال کی عمر میں داعی اجل کو لبیک کہہ کر اس دارِ فانی سے کوچ کرگئے۔ تحریر: محمد فھد حارث

##############################
https://web.facebook.com/mohammad.f.haris/posts/10158462593289903
بحرین === پچھلے دنوں بحرین کے شہر منامہ جانا ہوا۔ بحرین   خلیجی ممالک میں  رقبہ کے حساب سے سب سے چھوٹا ملک ہے جو کہ سعودی عربیہ اور قطر کے درمیان خلیج فارس کے ساتھ ایک چھوٹے سے جزیرے کی شکل میں موجود ہے۔ جسر الملک فھد  یعنی کنگ فھد کاز وے کے ذریعے  بحرین بذریعہ زمینی راستہ سعودی عرب سے  ملا ہوا ہے۔ یہ تقریباً ۲۵ کلومیٹر پر محیط پلوں کا ایک سلسلہ ہے جو کہ سعودی عربیہ کو بحرین سے ملا دیتا ہے۔  یہ کازوے ۱۹۸۶ میں تعمیر کیا گیا تھا جس کا افتتاح اُس وقت کے سعودی حاکم ملک فھد بن عبدالعزیز نے کیا تھا اور انہیں کے نام پر اس کازوے کا نام رکھا گیا  ہے۔  اس کازوے سے تقریباً  یومیہ پچیس ہزار گاڑیاں  بحرین اور سعودیہ عربیہ کے درمیان گزرتی ہیں اور تقریباً پچاس ہزار سے زیادہ مسافر روزانہ کی بنیاد پر بحرین اور سعودیہ کے درمیان سفر کرتے ہیں۔ بحرین رقبے کے لحاظ سے نہایت چھوٹا ملک ہے جس کا مکمل حدود اربعہ محض  ۳۰۰ مربع میل  ہے۔ یہاں کی کُل  آبادی  بارہ لاکھ نفوس پر مشتمل ہے جس میں سے چھ لاکھ نفوس مواطن یعنی مقامی لوگ ہیں جبکہ بقیہ چھ لاکھ باہر سے کام کے سلسلے میں آئے ہوئے ہیں جن میں اکثریت پاکستانیوں، بنگالیوں، ہندوستانیوں اور فلپائن کے لوگوں کی ہے۔ مقامی آبادی  کا تقریباً ۷۰ سے ۸۰فیصد شیعہ مذہب کے ماننے والوں پر مشتمل ہے جبکہ ۲۰ سے ۲۵ فیصد سنی المذہب لوگ  ہیں۔یہودی بھی نہایت قلیل تعداد میں پائے جاتے ہیں۔    حکمران خاندان آلِ خلیفہ سنی المذہب ہیں جن کے سعودیہ کے حکمراں خاندان  آلِ سعود سے نہایت قریبی تعلقات ہیں۔ خام تیل کی دریافت سے قبل  بحرین کی معاش کا دارومدار  سمندری موتیوں  کی صنعت پر تھا جہاں دنیا کے سب سے خوبصورت اور بڑے سمندری موتی نکالے جاتے تھے۔ ۱۹۳۱ء میں خام تیل کی دریافت کے بعد سمندی موتیوں کی صنعت میں کسی حد تک سست روی چھاگئی تاہم اب بھی بحرینی سمندری موتی دنیا میں اپنی خوبصورتی اور بڑے حجم کی وجہ سے خصوصی مانگ رکھتے ہیں۔ چونکہ ہم امارات سے بحرین آئے تھے سو ہمارے لئے بحرین میں دیکھنے کو بہت کچھ نہ تھا کیونکہ تمام خلیجی ممالک تقریباً یکساں ہی دِکھتے ہیں۔ اپنے قیام کے دوسرے روز ہم بحرین کا نیشنل میوزیم دیکھنے گئے۔ یہ میوزیم  پرل راؤنڈ اباؤٹ کے ساتھ ہی واقع ہے۔ یہ پرل راؤنڈ اباؤٹ وہی جگہ ہے جہاں سنہ ۲۰۱۱ء کی عرب بہار کے ضمن میں  بحرین کی شیعہ آبادی نے حکومت کے خلاف بغاوت کی کوشش کی تھی جس کو بحرینی  حکومت نے بروقت اقدام کرکے فرو کردیا تھا ورنہ بحرین کا حال بھی شام و لیبیا والا ہوتا۔ آمد برسرِ مطلب بحرین نیشنل  میوزیم کی  عمارت مستطیل شکل میں ہے جو کہ وسیع و عریض رقبے پر پھیلی ہوئی ہے۔ یہ میوزیم سنہ ۱۹۸۸ء میں تعمیر کیا گیا تھا جو کہ چھ ہالوں میں تقسیم  ہے۔ میوزیم میں داخل ہوتے ہیں ایک بڑا ہال آتا ہے جس کی زمین پر گوگل میپ سے مستعار لیا گیا بحرین کا نقشہ  آویزاں ہے۔ سامنے ہی آپ کو پرانے زمانے کی ایک لگژری کار کھڑی نظر آتی ہے  جوکہ اس زمانے سے تعلق رکھتی ہے  جب بحرین  میں نئی نئی تیل کی دریافت ہوئی تھی۔ آگے چلیں تو مختلف ہالز کا سلسلہ شروع ہوجاتا ہے۔ ہر ہال میں مخصوص موضوعات کو لیکر  نوادرات اور ثقافتی ورثہ نمائش کے لئے رکھا گیا ہے۔ پہلا  اور دوسرا ہال دلمون تہذیب کے نوادرات کے لئے مختص ہے۔   دلمون تہذیب جس کے باشندے ۳۰۰ قبل مسیح  میں  یہاں رہا کرتے تھے، کے دور کی مختلف چیزیں بشمول اس زمانے کی قبروں کے ان دونوں ہالز میں نمائش کے لئے رکھی گئی ہیں۔ اس کے بعد دائیں جانب سیڑھیوں سے اوپر جاکر بحرین کی عرب اسلامی تہذیب  کا ہال آتا ہے۔ اس ہال میں  بحرینی  عرب اسلامی تہذیب کو مختلف مجسموں اور آرٹ سے دیکھانے کی کوشش کی گئی ہے۔ یہ ہال ہماری دلچسپی کا سب سے زیادہ مرکز بنا رہا کیونکہ ایک تو ہال خوبصورت بہت تھا جہاں انسانی مجسمے یوں  آویزاں کئے  گئے تھے کہ ایسا محسوس ہوتا تھا یہ ابھی آپس میں باتیں کرنا شروع کردینگے، دوسرا اس ہال میں جیسے پوری بحرینی تہذیب سمٹا کر دکھادی گئی ہو۔ ہم اس ہال میں کافی دیر تک پھرتے رہے اور بحرینی تہذیب سے متعلق کئی نئی باتیں جانتے رہے۔ جیسے یہ کہ بحرینی ثقافت میں جب لڑکی کے گھر بچے کی پیدائش ہونے والی ہوتی ہے تو زچہ اپنے والد کے گھر چلی جاتی ہے اور وہیں بچے کو جنم دیتی ہے۔ بچے کی پیدائش کے بعد اگر وہ لڑکا ہو تو اس کی آنونال مسجد میں دفن کی جاتی ہے جبکہ اگر لڑکی ہو تو اسکو باورچی خانے میں دفن کیا جاتا ہے۔  اس طرح کی کئی دلچسپ باتیں بحرین سے متعلق جاننے کو ملیں۔ ذیل کی تصویروں میں لوگ بحرینی ثقافت کی  ایک جھلک دیکھ سکتے ہیں جو کہ مجسموں کے ذریعے دکھانے کی کوشش کی گئی ہے۔ اس ہال سے باہر نکلے تو نیچے سیڑھیاں اتر کر ایک دوسرا ہال آتا ہے جہاں  اس خطے میں  پچھلے دو ہزار سال سے رائج کئی نادر سکے نمائش کے لئے رکھے گئے ہیں۔ جن میں   اموی خلیفہ عبدالملک بن مروانؒ کے دور میں کوفہ کی پہلی اسلامی ٹکسال  جو کہ امیر حجاج بن یوسف ثقفیؒ نے بنوائی تھی کے ڈھلے ہوئے سکے بھی نظر آئے جن کے چہرے پر لا الہ الا اللہ کندہ تھا۔ عباسی خلفاء میں مستعصم باللہ  کے زمانے کے سکے میں نمائش کے لیے آویزاں کئے گئے تھے جبکہ ان کے ساتھ ہی عثمانی دورِ خلافت کے سکے بھی دیکھنے کو ملے۔ اسی طرح  رومن دور کے سکے بھی سیاحوں کے لئے نمائش کے  لئے رکھے گ ہوئے تھے۔ میوزیم سے نکل کر ہم گرینڈ موسق آف بحرین جو کہ مسجد الفاتح کہلاتی ہےدیکھنے   گئے۔ مسجد الفاتح دنیا کی بڑی مسجدوں میں سے ایک ہے جو کہ ۶۵۰۰ مربع گز پر محیط ہے اور ایک وقت میں سات ہزار نمازیوں کے لئے کافی ہے۔ یہ مسجد ۱۹۸۷ء میں موجودہ حکمران  شیخ عیسیٰ بن سلمان الخلیفہ نے تعمیر کروائی تھی جو کہ آلِ خلیفہ کے پہلے بحرینی حاکم جناب  احمد الفاتح کے نام سے موسوم ہے۔ یہ مسجد منامہ میں جفیر کے علاقے میں واقع  ہے۔ مسجد کے دائیں جانب ایک بڑی لائبریری اور ثقافتی مرکز بھی ہے۔ مسجد کی مرکزی عمارت کے بیچوں  پیج ایک بڑا فانوس لٹکتا نظر آتا ہے جو اپنی خوبصورتی اور عظیم جثہ کے سبب مسجد کی خوبصورتی میں چار چاند لگا دیتا ہے۔ مسجد کے بائیں جانب ایک  صحن ہے جو ایک راہداری سے گھرا ہوا ہے۔ یہاں بچوں کا ایک مدرسہ بھی ہے۔ جہاں عصر سے مغرب کے درمیان کثیر تعداد میں بچے قرآن پڑھنے آتے ہیں۔ یہ کافی بڑی مسجد ہے جو کہ صبح ۹بجے سے لیکر شام ۴بجے تک سیاحوں کے لئے کھولی جاتی ہے۔  یہ مسجد دو مینار، ایک مرکزی بڑے گنبد اور  تین  چھوٹے داخلی گنبدوں  پر مشتمل ہے۔ مشرقی افریقہ کے ملک موروکو کی مسجد الحسن ثانی کاسانلانکا کی طرح اس مسجد میں بھی پہلی منزل جو کہ خشبی چوبداری گرل سے محصور ہے خواتین کی جائے  صلوٰۃ کے لئے مختص ہے۔ مسجد میں مغرب کی صلوٰۃ اد کرکے ہم  باب البحرین دیکھئے گئے جو کہ یہاں کا ایک قدیم ثقافتی بازارہے۔  اس بازار میں جدید دکانیں قدیم طرز پر بنی ہوئی ہیں جبکہ سوق کے مرکز میں ایک مغربی ریسٹورنٹ بھی موجود ہے جہاں بحرینی  عوام قہوہ اور شیشے سے لطف اندوز ہوتی نظر آتی ہے۔ باب البحرین سے نکل کر ہم نے ائیر پورٹ کی راہ لی کیونکہ شام کے ۷ بج چکے تھے جبکہ ۸ بج کر ۲۰ منٹ پر ہماری دبئی کے لئے واپسی کی فلائٹ تھی۔ تحریر: محمد فھد حارث

##############################
https://web.facebook.com/mohammad.f.haris/posts/10158460670979903
تصوف کی تعلیم کو دینی نصاب کا حصہ بنانے کے موقف کی جانے بوجھے بغیر حمایت کرنے والوں سے عرض ہے کہ ایک دفعہ مندرجہ ذیل کتاب کی ورق گردانی کرکے تصوف کی امہات الکتب سے تصوف کی حقیقت کو جاننے کی کوشش کردیکھیے، اس کے بعد نظر ثانی کیجئے گا اس فکر پر کہ تصوف واقعی پڑھنے پڑھانے والی چیز ہے بھی یا نہیں: https://www.facebook.com/110625690326979/posts/159185748804306/

##############################
https://web.facebook.com/mohammad.f.haris/posts/10158459258169903
تمنا عمادی صاحب پہلے دن سے لیکر آخری دن تک حجیت حدیث کے قائل تھے البتہ ان کے آخری دنوں کی تحقیق سے ہی حدیث سے متعلق ان کا اصل موقف پوری وضاحت سے سامنے آسکا تھا جس کا تذکرہ اپنے ایک مضمون میں محترم تنزیل صدیقی صاحب نے کیا ہے۔ خبر واحد کے ظن ہونے سے متعلق ان کے اور مولانا اسمعیل سلفی رحمہ اللہ کے درمیان مذاکرہ بھی ہوا  جبکہ "مسند احمد کی حقیقت"  نامی ان کے کتابچے کا نقد مولانا عطاء اللہ حنیف بھوجیانی رحمہ اللہ نے لکھا۔ ان کی اسی طرح کی  کچھ تحاریر کو ادارہ طلوع اسلام نے اپنے غلط مقاصد کے لئے استعمال کیا جس کے جواب میں انہوں نے آخری عمر میں غلام احمد پرویز کے نظریات سوء پر سخت تنقید کی اور حدیث کی حجیت سے متعلق اپنا موقف واضح کیا۔ البتہ یہ بات اپنی جگہ مسلم ہے کہ انہوں نے اپنے شذوذ سے کبھی نہ ہی رجوع کا اعلان کیا اور نہ ہی کوئی وضاحت دی۔ امام طبری اور زہری سے متعلق ان کی رائے آخر وقت تک وہی تھی جو انہوں نے اپنی کتاب "امام زہری و طبری- تصویر کا دوسرا رخ" میں پیش کی۔ "نزول مسیح کے انکار" سے متعلق بھی انکا کوئی رجوع ثابت نہیں۔ جمع القرآن سے متعلق بھی وہ اپنی شاذ رائے پر موجود رہے تھے۔ اور ان سب باتوں سے انکا کوئی رجوع ثابت نہیں ہے۔ نزول مسیح، جمع القرآن اور صحیحین کی بعض روایات کے صحیح نہ ہونے سے متعلق  علامہ تمنا عمادی کو اپنے ہم عصر مولانا ابو الکلام آزاد کے افکار سے بھی تائید حاصل تھی۔ اسی طرح بخاری میں موجود  سیدنا ابراہیم علیہ السلام کے کذبات ثلاثہ والی روایت کے انکار میں بھی سید مودودی کو اپنے متروکہ استاد مولانا ابوالکلام آزاد کی حمایت حاصل تھی۔ تحریر: محمد فھد حارث

##############################
https://web.facebook.com/mohammad.f.haris/posts/10158456027389903
ایمان کی حلاوت ان لوگوں کو ہی محسوس ہوتی ہے جن کا دل صلوة میں لگتا ہے اور صلوة میں دل صرف ان لوگوں کا لگتا ہے جو کبیرہ گناہوں سے اپنا دامن بچا کر رکھتے ہیں اور کبیرہ گناہوں سے دامن بچانے میں صرف وہ کامیاب رہتے ہیں جو ایک صلوة کے ختم ہوتے ہی دوسری صلوة کے انتظار میں لگ جاتے ہیں اور یہیں وہ مقصد حاصل ہوجاتا ہے جس کی بابت قرآن میں فرمایا گیا ہے کہ بے شک صلوة بے حیائی اور فحاشی کے کاموں سے روکتی ہے۔

##############################
https://web.facebook.com/mohammad.f.haris/posts/10158454388764903
واقعہ کربلا سے متعلق کتب ======= دوست نے پوچھا کہ کچھ ایسی کتابیں تجویز کیجیے جو آسان فہم بھی ہوں اور واقعہ کربلا اور کردار یزید سے متعلق تشفی بخش اور جامع معلومات بھی فراہم کرتی ہوں۔ دیکھیے اس احقر کی نظر میں ذیل کی تین کتابیں واقعہ کربلا سے متعلق موضوع کا حق ادا کردیتی ہیں، ان میں سے ایک کتاب "فضائل صحابہ و اھلبیت" للمولف فضیلة الشیخ حافظ صلاح الدین یوسف حفظہ اللہ تو الحمدللہ حارث پبلی کیشنز سے شائع ہوچکی ہے جبکہ بقیہ دو کتب یعنی "تبصرہ بر شہید کربلا اور یزید" للمولف علامہ حبیب الرحمن الاعظمی مرحوم اور "واقعہ کربلا اور اسکا پس منظر" للمولف علامہ عتیق الرحمن سنبھلی حفظہ اللہ  دیگر ناشرین سے اضافی قیمت پر حاصل کی گئی ہیں۔ یہ تینوں کتابیں واقعہ کربلا اور کردار یزید سے متعلق نہایت معتدل و غیر جانبدار موقف قاری کے سامنے رکھتی ہیں۔  پہلی کتاب "فضائل صحابہ و اھلبیت" للمولف حافظ صلاح الدین یوسف: اس کتاب کی خاص بات یہ ہے کہ اس میں صرف واقعہ کربلا سے ہی بحث نہیں کی گئی بلکہ کربلا کی وضعی داستانوں کے ضمن میں جو غلط افکار و رسومات جیسے سیدنا حسین رض کے نام کے آگے پیچھے امام اور علیہ السلام لگانا،  اہل تشیع کی طرز پر واقعہ کربلا کا بیان و پرچار کرنا، محرم الحرام میں تعزیہ داری و جلوس کی بدعات کے ارتکاب کی تاریخ وغیرہ سے متعلق بھی کافی وقیع و جامع کلام کیا گیا ہے۔ دوسری کتاب "تبصرہ بر شہید کربلا اور یزید" للمولف محدث احناف علامہ حبیب الرحمن الاعظمی: یہ کتاب دراصل قاری محمد طیب صاحب کی کتاب "شہید کربلا اور یزید" کا ناقدانہ لیکن نہایت سنجیدہ و سلجھا ہوا جایزہ ہے۔ کتاب اپنے مباحث میں نہ صرف بے حد علمی ہے بلکہ بہت جامع و مدلل بھی ہے۔ اس کتاب کا اسلوب بیان اور علمی استدلال چیخ چیخ کر پکار رہا ہوتا ہے کہ یہ کتاب کسی راسخ العلم محدث کے قلم کا ہی شاہکار ہوسکتی ہے۔ تیسری کتاب "واقعہ کربلا اور اسکا پس منظر" للمولف علامہ عتیق الرحمن سنبھلی حفظہ اللہ کی نادر و نایاب تحقیق ہے۔ پہلے صفحے سے لیکر آخری صفحے تک یہ کتاب اس قدر دلچسپ اور منطقی ہے کہ ایک دفعہ کتاب اٹھالو تو ختم کئے بنا رکھنا مشکل ہوجاتا ہے۔ سچ تو یہ ہے کہ علامہ سنبھلی نے اس کتاب میں نہ صرف تحقیق کا حق ادا کردیا ہے بلکہ منطقی اسلوب پر اس قدر عمدہ مبحث قائم کیا ہے کہ شاید ہی کسی اور کتاب میں ایسا دلنشین اسلوب پڑھنے کو ملے۔ ان تینوں کتابوں کی مذکورہ بالا افادیت کے پیش نظر حارث پبلی کیشنز کے ڈسٹری بیوٹر نے انکو بصورت سیٹ رعایتی قیمت پر بیچنے کا انتظام کیا ہے۔ جن حضرات کو یہ کتب درکار ہوں وہ حارث پبلی کیشنز کے پیج پر جاکر بذریعہ ڈاک کتب منگواسکتے ہیں۔ https://www.facebook.com/110625690326979/posts/178549690201245/

##############################
https://web.facebook.com/mohammad.f.haris/posts/10158446023044903
"سیرت امام بخاری" کے مولف علامہ عبدالسلام مبارکپوری مرحوم کے تصوف متعلق مقالات پر مشتمل کتاب "اولیاء اللہ اور تصوف" جو کہ پہلی مرتبہ حارث پبلی کیشنز سے شائع کی گئی، لاہور میں ادارہ ثقافت اسلامیہ سے بھی دستیاب ہے۔

##############################
https://web.facebook.com/mohammad.f.haris/posts/10158445877854903
نابالغی کا نکاح اور قاری حنیف ڈار صاحب ======= انکارِ حدیث سے متعلق اس احقر کی پوسٹ پر قاری حنیف ڈار  چند تجاویز لیکر معترض ہوئے جو کہ ذیل کے اسکرین شاٹ میں دیکھی جاسکتی ہیں۔ اور بہت ہی اچھا کیا ڈار صاحب نے کہ اپنے ان نادر خیالات کا اظہار ہماری پوسٹ پر فرمادیا۔ کم از کم ان  خیالات کے ضمن میں ہم کو وہ مدعا خود اس مکتبۂ فکر  کے ذریعے سامنے لانے کا موقع مل گیا جس کو  بنیاد بنا کر  یہ حضرات احادیثِ رسولﷺ کی بنیادوں  کی مضبوطی پر سوال کھڑا کرنے کی  سعی فرماتے ہیں۔ دراصل مسئلہ  یہ ہے کہ ان حضرات کا استدلال ہی سخت بودہ ہےجہاں جواز کے فتاویٰ کو یہ احکام کے فتاویٰ  کے طور پر پیش کرکے عوام کو ان" سنتوں" پر عمل پیرا ہونے کی تلقین فرماتے ہیں۔ اب ظاہر سی بات ہے کہ موجودہ دور میں کسی بھی شخص کو  اپنے معاشرتی ماحول کے ضمن میں ان کاموں سے الجھن محسوس  ہوسکتی ہے اور اسی الجھن کا یہ اصحاب بھرپور فائدہ اٹھانے کو یہ تجاویز دیتے ہیں کہ اپنی بیٹی کا نکاح ۵۵ سال کے بڈھے سے کردو، اپنی کسی دودھ پلانے والی کا دودھ کسی داڑھی والے کو پلا کر محرم کرلیں، اونٹنیوں کا پیشاب پی کر اپنی صحتیں بنا لیں وغیرہ وغیرہ۔ جبکہ آج بھی ہمارے گاؤں دیہات میں کئی کام ایسے ہوتے ہیں، دیہاتی لوگوں کے رہن سہن کے کئی طریقے ایسے ہیں جن کی شہر کے لوگوں کے لئے پیروی کرنا نہایت کراہت کا باعث ہوسکتا ہے۔ ہماری کوشش ہوگی کہ ڈار صاحب نے اس کمنٹ میں جو جو تجاویز دی ہیں ان پر ہم الگ الگ پوسٹ میں مفصل کلام کریں سو اس سلسلے میں  سب سے پہلے  نابالغی کے نکاح پر بات کرلیتے ہیں۔ اس سلسلے میں  سب سے اول تو عرض ہے کہ  نابالغی کے نکاح کا اسلام میں جواز موجود ہے حکم نہیں۔ جن حضرات کو نابالغی کے نکاح پر اعتراض ہے، ان کی خدمت میں عرض ہے کہ صرف ایک  روایت سے ہی سہی نابالغی کے نکاح کی ممانعت نبیﷺ سے ثابت کردیجئے۔ اسلام میں حلال و حرام کے فیصلے کا حق صرف اللہ اور اس کے رسول کو حاصل ہے۔ اب اگر نابالغی کا نکاح حرام ہے یا اسکا جواز اسلام میں موجود نہیں تو اس پر قرآن و حدیث سے نص قطعی پیش فرمائیے ورنہ یاد رکھئے کہ معاملات میں اصل اباحت کی ہے۔ اٹکل پچو اور قیاسات کے گھوڑے دوڑانے یا اپنی بہنوں بیٹیوں کے نابالغی میں نکاح کرنے کے مشورے دینے سے کام نہیں چلے گا۔ باقی یہ کہ چھ سالہ پوتی پڑپوتی سے نکاح کرکے سنت زندہ ہوجائے گی اور شہیدوں کا اجر ملے گا وغیرہ وغیرہ تو  یہ سب محض اپنی بات میں وزن پیدا کرنے کے لئے  ڈار صاحب کی لفاظی و اتہام ہے ۔  فقہائے اسلام میں سے کوئی اس بات کا قائل نہیں رہا اور نہ ہی کسی نے اس سنت کے زندہ کرنے کا حکم دیا۔ سیدہ عائشہؓ کے چھ سال کی عمر میں نکاح  والی روایت سے متعلق جو بحث  فقہاء نے کی ہے وہ صرف اس بات پر دال ہے کہ اسلام میں نابالغی کے نکاح کا جواز موجود ہے۔ آپﷺ کے دور میں عربوں میں نابالغی کے نکاحوں کا عام رواج تھا، کتبِ حدیث میں ایسی کئی خواتین کا ذکر موجود ہے جن کے نکاح ان کے ولیوں نے نابالغی میں کردئیے تھے اور بالغ ہونے کے بعد بعض نے انکو برقرار رکھا اور بعض کو شارع  علیہ السلام نے اجازت دیدی کہ ان نکاحوں کو فسخ کرسکتی ہیں۔ ڈار صاحب جیسے حضرات اس سلسلے میں جو ایک بنیادی غلطی کررہے ہیں وہ یہ ہے کہ وہ اس اجازت  یعنی نابالغی کے نکاح کو حکم کے درجے میں قرار دے رہے ہیں حالانکہ یہ چیز سرے سے حکم ہے ہی نہیں یہ تو صرف ایک اجازت ہے۔ یعنی عرب معاشرے میں اس وقت خانگی طرز معاشرت میں نابالغی کی شادیاں رائج تھیں اور چونکہ ان شادیوں میں بھی طلاق وغیرہ جیسے مسائل ہوتے تھے تو اللہ نے صرف اسکا حل بتا دیا کہ اگر کسی کی نا بالغ لڑکی کو طلاق ہو جائے تو اسکی عدت کا کیا حکم ہے جیسا کہ سورۃ الطلاق آیت ۴ میں اللہ نے فرمایا  کہ اور تمہاری وہ عورتیں جو حیض سے ناامید ہوچکی ہیں اگر تم کو شبہ ہے تو ان  کی عدت تین مہینے ہے اور ان کی بھی جن کو ابھی حیض آنا شروع نہیں ہوئے۔بلکل ایسے ہی جیسےاللہ نے قرآن میں ایک سے زیادہ شادیاں کرنے کی اجازت دی ہے حکم نہیں دیا۔ اب اگر کوئی آدمی آپکے پاس آتا ہے کہ جی میں آپکی بیٹی کو اپنی دوسری بیوی بناناچاہتا ہوں تو آپکو پورا اختیار حاصل ہوتا ہے کہ چاہے تو آپ اس شخص کو اپنی بیٹی کا رشتہ دیدے اور چاہے تو اسے منع کر دیں۔ آپکے منع کرنے پر کسی کو آپ پر یہ اعتراض کرنے کا حق حاصل نہیں ہوگا کہ جی آپ نے اپنی بیٹی کا رشتہ اس وجہ سے منع کر کے اللہ کے حکم کی نافرمانی کی ہے۔بس زیادہ سے زیادہ یہ کہا جاسکتا ہے کہ آپ نے اللہ کی دی ہوئی اجازت کا  استعمال نہیں کیا۔ جو کوئی لائق معصیت بات نہیں۔ اسی طرح اگر کوئی آدمی آپکے پاس  آپکی نابالغ لڑکی کا رشتہ مانگنے آتا ہے تو آپکو پورا حق حاصل ہے کہ آپ اسے منع کر دیں کہ آپ اپنی بیٹی کی نابالغی میں شادی نہیں کرنا چاہتے۔اس انکار سے آپ نے کوئی معصیت والا کام نہیں کیا اور نہ ہی اسلام آپ  سے ایسا کوئی تقاضہ کرتا ہے۔ سو بہتر ہے کہ اس معاملے میں اجازت اور حکم کے فرق کو ملحوظ خاطر  رکھتے ہوئے کوئی نتیجہ نکالیں۔ پھر سوال یہ پیدا ہوتا ہے کہ اللہ نے آخر نابالغی کے نکاح کا جواز برقرار کیوں رکھا؟ کیوں نہ اس رسم کو ختم کردیا۔ تو  اس سلسلے میں عرض ہے کہ اسلام ایک آفاقی مذہب ہے جو کسی خاص خطے اور وقت کے لئے نہیں آیا۔ یہ پوری  اور رہتی دنیا تک لیے ہے۔ چودہ سو سال گزرنے کے باوجود  نابالغی کے نکاحوں کا رواج آج بھی  دنیا کے بعض علاقوں میں ویسا ہی ہے جیسے کہ نبی ﷺ کے دور میں تھا۔ نبی صلی اللہ علیہ وسلم کے دور میں بھی عربوں میں نابالغی کے نکاح ہوتے تھے اور آج بھی  بعض افریقی عرب ملکوں ، پاکستان میں بعض پٹھان قبائل، بعض کرد مسلمانوں  اور بھی بہت سی قومیتوں میں نابالغی کے نکاح ہوتے ہیں۔بعثتِ نبویﷺ کے وقت روم اور فارس جو کہ دنیا کی سب سے متمدن اور تہذیب یافتہ قومیں تھی ان میں نابالغی کے نکاحوں کا کوئی عام  رواج نہیں تھا لیکن چونکہ عربوں میں اس طرح کے نکاحوں کا رواج  عام تھا سو اللہ جو کہ انسان کی فطرت سے سب سے زیادہ واقف ہے اس نے ان چیزوں کو جائز رکھا۔  آج بھی افریقہ سے لیکر عرب دنیا اور پاکستان سے لیکر ہندوستان تک بعض علاقوں میں نابالغی کے نکاح ہوتے ہیں اور ان علاقوں میں انہیں کوئی معیوب بات نہیں سمجھا جاتا۔ یہ نکاح معیوب بات صرف مغربی ممالک میں سمجھے جاتے ہیں کیونکہ ان کے ہاں ان چیزوں کا چلن نہیں اور ان کے نزدیک یہ وحشیانہ فعل ہے بلکل اسی طرح جیسے روم وفارس میں ان چیزوں کا چلن نزول وحی کے وقت  عام نہیں تھا۔اب اسکا یہ مطلب تو نہیں ہو سکتا نہ کہ جو بھی چیز ہم سے زیادہ متمدن یا ترقی یافتہ قوموں میں رواج پذیر نہ ہوں یا پھر انکے ہاں اچھی نظروں سے نہ دیکھتی جاتی ہوں ہم اپنے دین میں انکو بدلنا شروع کر دیں اور وہ بھی صرف اس لئے تاکہ ا ن ترقی یافتہ قوموں کے اعتراضات کا جواب دیا جا سکے۔ ہم کو اللہ کو راضی رکھنا ہے ان ترقی یافتہ قوموں کو نہیں۔  المختصر اسلام میں نابالغی کے نکاح کا جواز موجود ہے حکم نہیں۔ کسی ایک قرآنی آیت یا حدیث میں نابالغی کے نکاح کو حرام نہیں ٹھہرایا گیا۔ نکاح کا تعلق چونکہ معاملات کی قبیل سے ہے  اور معاملات کی اصل مباح ہے سو جب تک اس سلسلے میں کسی نص سے ممانعت ثابت نہ ہوجائے اس کو حرام نہیں قرار دیا جاسکتا۔ بلوغت کی عمر میں نکاح مستحب جبکہ نابالغی میں جائز ہے۔ عدم بلوغت کے سبب یا کسی بھی اور وجہ سے اگر نابالغی کے نکاحوں سے معاشرے یا افراد میں فساد پیدا ہونے کا خدشہ ہو تو فقہاء سدِ ذریعہ کے طور پر اپنے معاشرے اور عرف کا لحاظ کرکے وقتی مصالح کے پیشِ نظر معینہ مدت کے لئے ان نکاحوں پر قدغن لگاسکتے ہیں لیکن حرام ان کو پھر بھی قرار نہیں دیا جاسکتا۔ مثال کے طور پر اگر آج کسی کو ایسا لگتا ہے کہ اندرونِ سندھ کے  بعض گاؤں میں نابالغی کے نکاح نکاح شغار کی ترویج کا سبب بن رہے ہیں یا اسکو عیاش لوگ اپنی شہوت رانی کی تسکین کا ذریعہ بنا کر غلط استعمال کررہے ہیں تو پھر فقہاء حُکّام کے ساتھ مل کر ان کے انعقاد پر پابندی عائد کرسکتے ہیں۔ تحریر: محمد فھد حارث

##############################
https://web.facebook.com/mohammad.f.haris/posts/10158436633979903
یہ پریشانی مری سامانِ جمعیت نہ ہو یہ جگر سوزی چراغِ خانہ حکمت نہ ہو  ناتوانی ہی مری سرمایہ قوت نہ ہو  رشکِ جامِ جم مرا آئینہ حیرت نہ ہو

##############################
https://web.facebook.com/mohammad.f.haris/posts/10158432410024903
کیا "حسبنا کتاب اللہ" سے مراد صرف قرآن ہے؟ ========= دینی طبقات میں وہ تمام حضرات جو انکارِ حدیث کا شکار ہوئے ہیں یا اُس سے متاثر انکو حدیثِ قرطاس میں موجود اس جملے سے از حد شغف رہتا ہے یعنی حسبنا کتاب اللہ۔ ان حضرات  کے  نزدیک  سیدنا عمرؓ کے دہن سے ادا ہوا یہ جملہ  دینی احکام و استنباط کے سلسلے  میں قرآن کی حاکمیت اور حدیث کی غیر تشریعت پر ثبوت کی حیثیت رکھتا ہے۔ جبکہ حقیقت یہ ہے کہ   حسبنا کتاب اللہ کا یہ جملہ منکرینِ حدیث کی علمی حیثیت کی قلعی کھولنے کو کافی ہوجاتا ہے اور اس بابت شاہد بن جاتا ہےکہ یہ حضرات نہ تو قرآن کا علم رکھتے ہیں اور نہ ہی حدیث  کی معرفت۔ یہاں تک کہ ان کو عربی زبان کی باریکیوں اور نزاکتوں کا بھی  درک نہیں ہوتا۔ چونکہ ان حضرات کو دین کے بنیادی ماخذ تک اہل زبان کی طرح رسوخ حاصل نہیں ہوتا سو وہ  اپنی زبان اردو کے تحت کتاب اللہ سے مراد   مدون  شکل میں دو گتوں کے درمیان سلی ہوئی کتاب جس کو قرآن کہا جاتا ہے مراد لیتے ہیں۔ جبکہ حقیقت یہ ہے کہ عربی زبان میں کتاب جو کہ  کتب سے مشتق ہے کئی معنوں میں استعمال ہوتاہے جس میں خط  یعنی لیٹر جیسا کہ سورۃ النمل آیت  ۲۸ میں ،  نوشتہ تقدیرِ الہٰی جیسا کہ سورۃ آل عمران آیت  ۱۴۵ میں ،  فریضہ جیسا کہ سورۃ النساء آیت ۱۰۳ میں   شامل ہے۔ اور یقیناً عربی میں کتاب کا ایک معنی  صحیفہ  کے بھی ہیں جیسا کہ سورۃ الطور آیت ۲ میں مذکور ہے۔ سو "عربی کے لفظ کتاب" کو  "اردو  کے لفظ  کتاب "پر  قیاس کرکے اس سے  محض جلد والی کتاب مراد لینا  کچھ نہیں صرف کم علمی کا شاخسانہ ہے۔ اب آجائیں اس طرف کہ سیدنا عمرؓ کے اس جملے"  حسبنا کتاب اللہ " میں سیدنا عمرؓ کی مراد کتاب اللہ سے کیا تھی۔ اس سلسلے میں ہمارا با دلیل دعویٰ ہے  کہ یہاں  کتاب اللہ سے سیدنا عمرؓ کی مراد شریعت ِ اسلامیہ یعنی قرآن و سنت تھی نہ کہ صرف کلام اللہ یا قرآن۔ دیکھئے علمی اعتبار سے قرآن اور کتاب میں تھوڑا سا فرق ہے۔ قرآن سے مراد وہ الفاظِ وحی ہیں جو کہ جناب جبرئیل  کے ذریعے نبیﷺ پر نازل ہوئے اور بعد میں قرآن کے نام سے مدون ہوئے جبکہ کتاب اللہ سے مراد وہ احکام الہٰی ہیں جو کہ نہ صرف قرآن میں مذکور ہیں بلکہ جن کا ماخذ  رسول اللہﷺ  کی ذاتِ رسالتِ مآب بھی ہے جیسے آپﷺ کے اقوال اور عملی زندگی کے وہ گوشے جو کہ قرآن میں  بظاہر موجود نہیں لیکن شریعت کا حصہ ہیں۔ گویا کتاب اللہ سے مراد  صرف قرآن نہیں بلکہ قرآن و سنت ہے۔ کتاب اللہ قرآن کا مترادف نہیں قانونِ الہٰی کا مترادف ہے۔ قارئین کو جان کر حیرانی ہوگی کہ برصغیر میں منکرین حدیث کے "امیر المومنین "جناب غلام احمد پرویز صاحب بھی  اپنی کتاب معراجِ انسانیت صفحہ ۲۰۶ میں تصریح کرتے ہیں کہ کتاب کے معنی "قانون" کے ہیں۔ خیر اب دیکھ لیتے ہیں کہ  نبیﷺ اور خودسیدنا عمرؓ کے نزدیک کتاب اللہ سے کیا مراد تھی۔  صحیح بخاری  کتاب المحاربین  کی روایت میں یہ بات موجود ہے کہ جب نبی ﷺ کے سامنے ایک شخص اپنے بیٹے اور ایک شادی شدہ عورت کے زنا کا فیصلہ کروانے حاضر ہوا تو فریقین کی پوری گفتگو سننے کے بعد آپﷺ نے فرمایا تھا کہ  والذی نفسی بیدہ لاقضین بینکما بکتاب اللہ یعنی اس رب کی قسم جس کے ہاتھ میں میری جان ہے اور جس کا ذکر بلند ہے ! میں تم دونوں کے درمیان کتاب اللہ کے مطابق فیصلہ کرونگا۔ یہ فرمانے کے بعد آپﷺ نے غیر شادی شدہ لڑکے کو  سو کوڑے اور ایک سال کی جلا وطنی کی سزا سنائی جبکہ  اس عورت کو اقبالِ جرم کرنے کی صورت میں رجم کرنے کا حکم دیا۔ اب خود بتائیے کہ منکرینِ حدیث کا سب سے بڑا اعتراض یہی ہے کہ قرآن میں رجم کی سزا مذکور نہیں۔ سو آپﷺ کا یہ فرمانا کہ میں کتاب اللہ کے مطابق فیصلہ کرونگا اور پھر شادی شدہ کو رجم کی سزا سنانا اس بات پر صریح دلالت کرتا ہے کہ کتاب اللہ سے  مراد صرف قرآن نہیں بلکہ قرآن و سنت  یعنی شریعت اسلامیہ ہے اور آپﷺ کے نزدیک بھی کتاب اللہ  سے مرادقرآن و سنت کا مجموعہ تھا نہ کہ  صرف قرآن اکیلے۔ اب ذرا سیدنا عمرؓ کا معاملہ دیکھ لیتے ہیں۔ بخاری کتاب المحاربین  میں ایک طویل روایت آئی ہے جس میں سیدنا عمرؓ کا مفصل خطبہ مذکور ہے۔ اس خطبے میں ایک جگہ آپؓ وضاحت سے فرماتے ہیں کہ الرجم فی کتاب اللہ حق من زنی اذا یعنی رجم کا حکم کتاب اللہ میں حق و ثابت ہے جب کہ شادی شدہ زنا کرے۔ اب دیکھ لیجئے  کہ جیسے پہلے بیان ہوا کہ رجم کا ذکر قرآن میں کہیں مذکور نہیں لیکن اس کے باوجود سیدناعمرؓ  اس کو کتاب اللہ کا حکم  قرار دے رہے ہیں۔ جو کہ اس بات کو قطعیت سے ثابت کردیتا ہے کہ  حسبنا کتاب اللہ سے جو مراد ہمارے منکرینِ حدیث لینا چاہتے ہیں  اس کے قائل خود اس کے فاعل یعنی  ادا کرنے والے سیدنا عمرؓ  بھی نہ تھے۔ بلکہ سیدنا عمرؓ کے نزدیک  بھی کتاب اللہ سے مراد قرآن و سنت یعنی شریعت اسلامیہ مراد تھی۔  اسی لئے آپؓ نے برملا رجم کو کتاب اللہ میں مذکور قرار دیا۔ اگر سیدنا عمرؓ کتاب اللہ سے صرف قرآن مراد لیا کرتے تو آپؓ رجم کے معاملے میں کبھی اس کے کتاب اللہ میں مذکور ہونے کی بات نہ کرتے۔ الغرض شریعت اسلامیہ  میں جب بھی کتاب اللہ کی بات کی جائے گی تو اس سے مراد قرآن و سنت ہونگے نا کہ محض قرآن مجید۔ ۔  بقول علامہ عبدالرحمٰن کیلانیؒ ، قرآن مجید کلام اللہ بھی ہے اور کتاب اللہ بھی ۔ کلام اللہ کا لفظ خاص ہے جب کہ کتاب اللہ عام ہے۔ ہر وہ چیز جس پر کتاب اللہ کا اطلاق ہو کلام اللہ نہیں۔ اس کے برعکس کلام اللہ کتاب اللہ ضرور ہے۔ کلام اللہ کے لئے ضروری ہے کہ اس کے الفاظ بھی منزل من اللہ ہوں جب کہ کتاب اللہ کے لئے یہ شرط ضروری نہیں بلکہ مفہوم کا الہامی ہونا کافی ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158190320899903
تبصرہ بر کتاب "خوارج ایک مطالعہ" از ڈاکٹر نگار سجاد ظہیر صاحبہ ==================== پچھلے دنوں والدہ کراچی سے دبئی آئیں تو ان کے ہاتھوں ڈاکٹر نگار سجاد ظہیر صاحبہ کی  طرف سے  چند کتابیں تحفتاً موصول ہوئیں۔ انہیں میں سے ایک کتاب آپ کی  مایۂ ناز تصنیف "خوارج ایک مطالعہ" بھی تھی۔ اس قیمتی و نادر تحفے کے لئے ہم ڈاکٹر صاحبہ کے تہہ دل سے مشکور ہیں کہ انہوں نے یہ وقیع کتاب اس احقر کو ہدیتا بھیجی۔ ڈاکٹر صاحبہ کی اس کتاب کا احقر کو مدت سے انتظار تھا سو کتاب ملتے ہی  باوجود از حد مصروفیت کے مطالعہ شروع کردیا۔  کتاب کیا ہے جناب! خوارج کی تاریخ پر ایک موسوعۃ ہے، ایک وسیع مؤرخانہ نظر ہے۔ کتاب کے آغاز میں سات صفحات پر منتہی ڈاکٹر صاحبہ کا وقیع مقدمہ  موجود ہے جس میں آپ نے تمہیداً بتایا ہے کہ کتاب کی تیاری کے سلسلے میں آپ کے پیشِ نظر کیا کیا ماخذ رہے۔ اس سلسلے میں ڈاکٹر نگار صاحبہ نے  جو منھج اختیار کیا ہے وہ تین مراحل پر مشتمل بتایا ہے۔ پہلے مرحلے میں ابن اثیر کی الکامل سے ایک اساسی خاکہ بنایا گیا ہے، دوسرے مرحلے میں اس اساسی خاکے کی تائید و تردید کے لئے دیگر متقدمین مورخین جیسے ابن سعد، ابن قتیبہ، طبری اور مسعودی وغیرہ کے بیانات سے استشہادکرکے داخلی و خارجی شہادتوں کے ذریعے مدد  حاصل کی گئی ہے  جبکہ تیسرے مرحلے  میں  خوارج کی تاریخ سے متعلق مستشرقین کی تحقیقات کی نہ صرف تفتیش کی گئی ہے بلکہ ان کے اٹھائے جانے والے اعتراضات و سوالات کا جواب دینے  کی بھی کوشش کی گئی ہے۔ کتابِ ہٰذا  کو ڈاکٹر صاحبہ نے سترہ ا بواب میں تقسیم کیا ہے جس میں پہلا باب  "پہلی صدی ہجری کے سیاسی منظرنامے"سے بحث کرتا ہے۔ اس باب میں ڈاکٹر صاحبہ  شہادتِ عثمانؓ سے لے کر جنگِ جمل  تک کے واقعات کو ایک عمومی لیکن نہایت محتاط انداز میں بیان کرتی ہیں اور اس سلسلے میں وہ تمام تفصیلات ہدیۂ قارئین کرتی ہیں جن سے پتہ چلتا ہے کہ کس طرح قاتلینِ عثمانؓ سیدنا علیؓ کے ہاں تقرب حاصل کرتے گئے اور سیدنا علیؓ چاہتے ہوئے بھی  ان سے قصاص نہ لے سکے۔  کتاب کا دوسرا باب "جنگِ صفین اور خوارج کا ظہور" کی سرخی سے شروع ہوتا ہے جس میں ڈاکٹر صاحبہ جنگ صفین اور اس کے بعد معاہدۂ تحکیم کی بابت معلومات فراہم کرتی ہیں۔ چونکہ کتاب کے مقدمے میں ڈاکٹر صاحبہ نے خود اس امر کا اعتراف کیا ہے کہ کتاب کا اساسی خاکہ انہوں نے ابن اثیر کی الکامل  کو سامنے رکھ کر ترتیب دیا ہے،  سو یہی وجہ ہوئی کہ اس باب میں جابجا ہمیں ڈاکٹر صاحبہ سے اختلاف ہوا۔  دراصل جنگ صفین اور معاہدۂ تحکیم سے متعلق ابن اثیر نے جس قدر روایتیں نقل کی ہیں وہ ساری کی ساری طبری کی تاریخ سے ماخوذ ہیں بلکہ بقول پروفیسر یسین مظہر صدیقی ابن  اثیر کی الکامل کچھ نہیں محض  طبری کی تاریخ کا ملخص ہے۔  اسی سبب اس باب میں اکثر ایسی روایتوں سے ڈاکٹر صحابہ کو استشہاد کرنا پڑا جن کے پیچھے  لوط بن یحییٰ ابو مخنف جیسا کذاب و متعصب رافضی  بنیادی راوی ہے۔ جیسا کہ کتاب کے صفحہ نمبر ۴۰ پر ڈاکٹر صاحبہ نے سیدنا زبیر بن العوامؓ کے متعلق لکھا ہے کہ  جنگ جمل میں سیدنا عمارؓ کی موجودگی  کے زیرِ اثر الفئۃ  الباغیۃ والی روایت کا سوچ   کر وہ  میدانِ جنگ سے لوٹ گئے تھے جبکہ حقیقت میں یہ روایت ثابت ہی نہیں بلکہ اپنے انقطاع کے سبب سخت مجروح اور دیگر قرائن کی روشنی میں قابل رد ہے جن  میں صراحت سے مذکور ہے کہ جنگِ جمل میں سیدنا زبیرؓ آخر وقت تک سیدنا علیؓ کی فوج  میں شامل سبائیوں کے خلاف لڑتے رہے  یہاں تک کہ آپ شہید ہوگئے۔ اسی طرح تحکیم سے متعلق بھی ڈاکٹر صاحبہ نے ابن اثیر وغیرہ پر اعتماد کرکے  ان روایتوں کو من و عن نقل کردیا جن میں مذکور ہے کہ سیدنا عمرو بن العاصؓ نے کمالِ ہشیاری سے سیدنا ابو موسیٰ اشعریؓ سے بد عہدی کی اور آخر وقت میں ابو موسیٰ اشعریؓ کو دھوکہ دیتے ہوئے اپنا   مُوّعِد بیان بدل ڈالا جس سبب  سیدنا علیؓ کے لشکر میں پھوٹ پڑگئی، یہاں تک کہ  الکامل جلد دوم کے حوالے سے سیدنا علیؓ کی طرف وہ وضعی بیانات تک حوالۂ قرطاس کردئیے جن میں صراحت سے مذکور ہے کہ سیدنا علیؓ نے سیدنا معاویہؓ، سیدنا عمر و بن العاصؓ اور ان کی پارٹی کے افراد کو  بدمذہب (جس کا ترجمہ ڈاکٹر صاحبہ نے "دیندار نہیں ہیں"  کیا ہے) تک نقل کردی، اسی طرح تحکیم کے اختتامی مباحث میں بھی الکامل کی جلد دوم کے حوالے سے سیدنا علیؓ کا جو قول ڈاکٹر صاحبہ نے نقل کیا ہے وہ بھی لوط بن یحییٰ سے مستعار  لیا گیا ہے جس میں مذکور ہے کہ سیدنا علیؓ نے سیدنا ابو موسیٰ اشعریؓ اور سیدنا عمرو بن العاصؓ کو  قرآن کے احکام کو پسِ پشت ڈالنے والا اور اپنی خواہشات کی پیروی کرنے والا  باور کروایا ہے۔ ہمارے ناقدانہ  تجزئیے کے تحت ڈاکٹر صاحبہ کو اپنی کتاب کے اس دوسرے باب میں ابن اثیر  کی الکامل پر مکمل اعتبار نہ کرنا چاہیے تھا بلکہ کئی دوسرے ماخذ کھنگال کر   تفصیلات اخذ کرنی چاہیئے تھیں۔  لوط بن یحییٰ ابو مخنف جیسے رافضی و کذاب رواۃ جن اصحابِ رسول ﷺ  کو سیدنا علیؓ کے منہ سے بدعہدی کرنے والے اور خواہش نفس کی پیروی کرنے والے بتارہے ہیں ان کے بارے میں قرآن کہتا ہے کہ والدین ھم لامنتھم و عھد ھم رعون یعنی  وہ (صحابہ) اپنی امانتوں اور اپنے عہد کا لحاظ رکھنے والے ہیں (سورۃ المومنون: ۸)۔  تاہم  ہم یہاں یہ واضح کردیں کہ یہ تمام تفصیلات دینے کے باوجود کسی ایک جگہ بھی ڈاکٹر صاحبہ کا قلم ان اصحابِ رسول ﷺ کے لئے ناقدانہ یا گستاخانہ نہیں ہوا اور نہ ایسا محسوس ہوا کہ ڈاکٹر صاحبہ کسی صحابی کی نیت پر شک کررہی ہیں اور یہ حقیقت ہے کہ ڈاکٹر صاحبہ کو اس متعلق کمال حاصل ہے کہ مشکل سے مشکل مبحث کو وہ اس سہل انداز سے پیش کرجاتی ہیں کہ   شخصیات کے دامن پر تنقید کے چھینٹے آنا ممکن نہیں رہتا۔ البتہ اس مبحث  کے سلسلے میں ہم  ڈاکٹر صاحبہ کو مشورہ دینگے   کہ واقعہ تحکیم سے متعلق غیر جانبدار تحقیق و تبصرے کے لئے وہ حارث پبلی کیشنز سے شائع ہونے والی کتاب "سیدنا معاویہؓ کی  سیاسی زندگی" للمؤلف مولانا علی احمد عباسیؒ  کا مطالعہ کریں۔ مذکورہ کتاب  کے صفحے  ۱۶۸ سے لیکر ۲۱۰ تک میں مولانا علی احمد عباسی مرحوم نے ہر ناحیہ سے واقعہ تحکیم پر تحقیق و تبصرہ پیش کیا ہے جو کہ آج تک اس موضوع پر پیش ہونے والی بہترین تحقیق و تبصرہ قرار دیا جاسکتا ہے۔  ہم امید کرتے ہیں کہ ہمارے مشورے پر عمل کرتے ہوئے ڈاکٹر صاحبہ اپنی اس کتاب کے تیسرے ایڈیشن  کے دوسرے باب پر نظرِ ثانی کرینگی۔ کتاب کا تیسرا باب  "حضرت علیؓ اور خوارج" کی سرخی  سے شروع ہوتا ہے جس میں ڈاکٹر صاحبہ وہ تمام تفصیلات لیکر آتی ہیں جو کہ خوارج  کے سیدنا علیؓ سے اختلافات  کو  بیان کرتی ہیں۔ اس  سلسلے میں ڈاکٹر صاحبہ خوارج کے  اختلاف کا ذکر کرتے ہوئے ان کے پہلے امام  عبداللہ بن وھب راسبی  کی  بیعت  اور سیدنا علیؓ سے اس کا جنگ سے پہلو تہی اختیار کرنے کی تفصیلات سے قارئین کو آگاہ کرتی ہیں جس سبب خوارج  جلد ہی اپنے پہلے امیر سے مایوس ہوکر دوسرا امیر منتخب کرنے کا سوچنے لگتے ہیں  لیکن  چونکہ خوارج کی طرف سے مسلمانوں کی قتل و غارتگری شروع ہوچکی ہوتی ہے جس میں صحابی رسول عبداللہ بن خبابؓ  اور ان کی اہلیہ کا قتل بھی شامل تھا، سو سیدنا علیؓ ان کے خلاف لشکر لے کر نکلتے ہیں اور نہروان کے مقام پر ان سے قتال ہوتا ہے  ۔جس میں سیدنا علیؓ کی ہزاروں کی فوج کے مدمقابل محض ۱۸۰۰ خوارج جلد ہی شکست کھا جاتے ہیں۔ ان کا امیر عبداللہ بن وھب مارا جاتا ہے اور سوائے سات آدمیوں کو چھوڑ کر سارے یا تو قتل ہوجاتے ہیں یا   قید کرکے بعد میں چھوڑ دئیے جاتے ہیں۔ تاہم قید سے آزاد ہونے کے بعد یہ لوگ  دوبارہ سے حکومت مخالف ریشہ دوانیوں میں مصروف ہوجاتے ہیں جس کے سبب  جنگ نہروان کے ٹھیک ایک سال پانچ ماہ اور پانچ دن بعد  خارجی عبدالرحمٰن ابن ملجم کے ہاتھوں سیدنا علیؓ کی شہادت واقع  ہوجاتی ہے۔ کتاب کے چوتھے باب میں "خوارج کی اصلیت" کی سرخی قائم کرکے ڈاکٹر نگار خوارج کا تعارف اور ان کی تحریک کے تشکیلی عناصر سے قارئین کو روشناس کرواتی ہیں۔ اس سلسلے میں آپ بتاتی ہیں کہ خوارج کی اکثریت کا تعلق  بنو تمیم سے تھا جو کہ بدّو معاشرت کے پروردہ تھے اور نبیﷺ کی زندگی کے بالکل آخری دور میں اسلام  لائے تھے۔ ان لوگوں نے اپنی شجاعت کے زیرِ اثر عہدِ فاروقی خصوصاً فارس کی جنگوں  میں کارہائے نمایاں انجام دئیے تھے۔ یہ اپنے بدوی مزاج کے سبب حکومتی پابندیوں کو سخت ناپسند کرتے تھے اور بات بات پر اپنے والیوں سے ناراض ہوکر مرکز میں ان کی شکایات ارسال کیا کرتے تھے۔ یہ خوارج ہی تھے جو عہدِ عثمانی میں باغیوں کے روپ میں سامنے آئے، اسی سبب ابن کثیر ان کے  لئے باغی کے بجائے خارجی کی اصطلاح استعمال کرتے ہیں۔ اس باب میں ڈاکٹر صاحبہ خوارج کے مختلف نام جیسے حروریہ،  شراّۃ، المارقہ وغیرہ بیان کرکے ان کی وجہ تسمیہ بھی ہدیۂ قارئین کرتی ہیں۔  صفحہ ۱۰۳ سے کتاب کا پانچواں باب "حضرت حسنؓ کی خلافت سے دست برداری اور پہلا عام الجماعۃ" کے نام سے شروع ہوتا ہے۔ اس باب میں ڈاکٹر صاحبہ سیدنا حسنؓ سے خوارج کے اختلاف اور اس کی وجہ کا ذکر کرتے ہوئے بتاتی ہیں کہ خوارج کو سیدنا حسنؓ سے اصل اختلاف اس ضمن میں تھا کہ سیدنا حسنؓ نے سیدنا معاویہؓ  جو کہ خوارج کے نزدیک معاذ اللہ کافر و طاغوت تھے ، سے صلح کیونکر کرلی۔ اس طرح معصیت  کا ارتکاب کرکے سیدنا حسنؓ بھی بمثلِ اپنے والد سیدنا علیؓ کے کافر ہوگئے۔ اس باب میں ڈاکٹر صاحبہ خوارج کے مختلف امراء کا ذکر بھی کرتی ہیں جو کہ آیا قتل ہوجانے یا معزول ہوجانے کے بعد یکے بعد دیگرے خوارج کے امیر بنے، ساتھ ہی سیدنا معاویہؓ کے عہد میں خوارج کی مختلف بغاوتوں  سے متعلق بھی معلومات بہم پہنچاتی ہیں۔ چھٹا باب "دوسری خانہ جنگی کے دوران ازارقہ کا ظہور" کی سرخی کے تحت قائم کیا گیا ہے۔ اس باب میں خوارج کے سب سے زیادہ متشدد فرقے ازارقہ کے متعلق تفصیلی معلومات فراہم کی گئی ہیں۔  اس فرقے کا بانی  نافع بن ازرق تھا جو کہ ابتداً سیدنا عبداللہ بن زبیرؓ کے ساتھ مل کر شامی فوج کے خلاف صف آراء ہوا تھا تاہم امیر یزید بن معاویہؒ کے انتقال کے بعد جب سیدنا ابن زبیرؓ نے اپنی خلافت کی بیعت لینی چاہی تو اس نے امتحاناً سیدنا ابن زبیرؓ سے  سیدنا عثمانؓ کی بابت رائے لینی چاہی اور جب اپنی رائے کے مخالف رائے سنی تو  ابن زبیرؓ سے بھی برگشتہ ہوگیا اور مکہ سے بصرہ چلا گیا۔ مابعد  اس فرقے  سے مزید  دو گروہ نکلے: ایک عبداللہ بن صفار السعدی کی نسبت سے صفریہ کہلایا جبکہ دوسرا عبداللہ بن اباض کی نسبت سے اباضیہ مشہور ہوگیا۔ ازارقہ کے گروہ نے مسلمانوں کے خلاف سخت کشت و خون برپا کیا جن سے مہلب بن ابی صفرہ  اور حجاج بن یوسف  نبرد آزما ہوئے اور اس فتنے سے مسلمانوں کو نجات دلائی۔ باب کے آخر میں ڈاکٹر صاحبہ نمبروار ازارقہ کے عقائد بھی بیان فرماتی ہیں۔ کتاب کا ساتواں باب "صفریہ کے ظہور" سے متعلق ہے۔ اس باب میں ڈاکٹر صاحبہ ازارقہ سے صفریہ کی علیحدگی اور ان کے امیر صالح بن مسرح اور شبیب بن یزید خارجی کا ذکر کرتی ہیں اور ان تمام  عسکری مہمات سے قارئین کو روشناس کرواتی ہیں جو کہ حجاج اور عبدالملک کی کوششوں سے برپا کی گئیں اور جن کے بعد   مسلمانوں کے خلاف صفریہ کی عسکری سرگرمیوں کا خاتمہ ممکن  ہوسکا اور یہ گروہ اپنے انجام کو پہنچا۔ باب کے آخر میں ڈاکٹر صاحبہ صفریہ کے عقائد بھی نمبروار بیان فرماتی ہیں۔ آٹھواں باب  خوارج کے سب سے معتدل فرقے "اباضیہ کے ظہور" سے متعلق ہے۔ یہ فرقہ عبداللہ بن اباض سے منسوب ہے جو کہ اپنے معتدل خیالات   اور اموی خلیفہ عبدالملک بن مروانؒ سے اپنے دوستانہ تعلقات  کی وجہ سے تاریخ میں مشہور ہے۔ عبداللہ بن اباض کے بعد اس فرقے کی باگ  ڈور  جابر بن یزید الازدی کے ہاتھوں میں آئی جس کے اموی گورنر حجاج بن یوسف الثقفی  سے نہایت دوستانہ تعلقات تھے تاہم حجاج بن یوسف کے بعد بصرے کے اباضیہ انتہا پسندی کی طرف مائل ہونے لگے اور بالآخر حکومت مخالف  سرگرمیوں  میں مبتلا ہوکر  اموی خلیفہ مروان ثانی   سے برسرپیکار ہوئے۔ اس ضمن میں ابو حمزہ خارجی اور طالب حق کی بغاوت کو کافی شہرت ملی  جس میں وقتی طور پر  حجاز پر ابو حمزہ خارجی کو تسلط نصیب ہوگیا تاہم بعد میں  مروان ثانی کی طرف سے عبدالملک بن محمد بن  عطیہ سعدی  وادی القریٰ میں ابو حمزہ خارجی سے برسرپیکار ہوا جس کے نتیجے میں   ابو حمزہ خارجی کو شکست ہوئی اور وہ قتل ہوگیا۔ عبدالملک بن محمد بن عطیہ  سعدی  مدینہ پر واپس تسلط قائم کرکے طالب حق سے دو دو ہاتھ کرنے صنعاء کی طرف روانہ ہوا اور ۱۳۰ ہجری میں طالب حق کو شکست دے کر خارجیوں کا زور توڑ ڈالا۔ ان تفصیلات کے بعد  ڈاکٹر نگار "اباضی عقائد" کی ذیلی سرخی کے تحت اباضیوں کے عقائد تفصیل سے بیان کرتی ہیں اور ساتھ ہی  اباضیہ کے مختلف   فرقوں جیسے فرقہ  الحفصیہ، فرقہ الحارثیہ اور فرقہ الیزیدیہ سے متعلق تفاصیل ہدیۂ قارئین  کرتی ہیں۔ کتاب کا نواں باب " نجدات کے ظہور" سے متعلق ہے۔ اس ضمن میں ڈاکٹر صاحبہ نجدہ بن عامر کا ذکر کرکے اس کی شورش پسندی اور  اس کی وجہ سے مسلمانوں کے مابین ہونے والی خانہ جنگی کا تفصیل سے ذکر کرتی ہیں اور بتاتی ہیں کہ نجدہ کی قوت ایک وقت میں اس قدر بڑھ گئی تھی کہ وہ اپنی جمعیت کے ساتھ ۶۸ ہجری میں عازم حج ہوا جبکہ اس کے حاجیوں کی تعداد ۲۶۰۰ تھی اور یزید بن معاویہؒ کے انتقال کے بعد تاریخ میں پہلی دفعہ ایسا ہوا کہ  خانہ جنگی کے زیر اثر حج بھی فرقہ بندی کا شکار ہوگیا اور ۶۸ ہجری میں چار امرائے حج کی سرکردگی میں حج ہوا جبکہ یزید بن معاویہؒ کے دور تک صرف ایک امیر حج ہوا کرتا تھا۔ یہ چار امراء ابن حنیفہ (شیعیان  علی)، ابن زبیر(خلیفہ)، نمائندہ عبدالملک (خلیفہ) اور نجدہ بن عامر حروری (خارجی) تھے۔ اس ضمن میں ڈاکٹر صاحبہ ابو فدیک خارجی کا ذکر بھی کرتی ہیں اور پھر نجدات کی تباہ کاریاں  بیان کرنےکے بعد بتاتی ہیں کہ  بالآخر اس فتنہ کا قلعہ قمع حجاج بن یوسف، مہلب بن ابی صفرہ اور عبدالملک بن مروان کی عسکری و سیاسی مساعی کے نتیجے میں ممکن  ہوپایا اور امتِ مسلمہ کو اس فتنے سے نجات ملی۔ اس باب کے آخر میں  ڈاکٹر صاحبہ  نمبر وار نجدات کے عقائد بھی  ہدیۂ قارئین کرتی ہیں۔ دسواں باب میں  "آخری مروانی خلفاء اور  خوارج" کی سرخی قائم کرکے ڈاکٹر صاحبہ  عمر بن عبدالعزیز اور شوذب خارجی کا ایک انتہائی دلچسپ مکالمہ نقل کرتی ہیں جو کہ یہ ثابت کرتا ہے کہ خوارج کا دینی فہم نہایت ناقص تھا اور ان کی ہٹ دھرمی، کج بحثی اور عصبیت انہیں حق تک پہنچنے سے روکے ہوئے تھی۔ اسکے بعد ڈاکٹر نگار نے  یزید بن عبدالملک اور خوارج کی ذیلی سرخی قائم کرکے یزید بن عبدالملک  اور شوذب خارجی کے مابین ہونے والے قتال کی تفصیلات نقل کی ہیں  جو کہ شوذب کی ہلاکت پر متنج ہوتی ہیں۔ اس کے بعد ڈاکٹر صاحبہ  مختلف خارجی سرداروں  جیسے عقفان خارجی ، مسعود عبدی ،مصعب خارجی اور ضحاک بن قیس شیبانی  کی بغاوتوں کا ذکر فرماتی ہیں جس سے اندازہ ہوتا ہے کہ خوارج کا یہ جتھا اس وقت کس طرح عمالِ حکومت کے لئے دردِ سر بنا ہوا تھا اور اپنے دورِ زوال تک اموی خلفاء کو اپنے ساتھ الجھائے رکھے ہوئے تھا۔ کتاب کے صفحہ نمبر ۲۴۳  سے کتاب کا گیارہواں باب بنام "خلافتِ عباسیہ اور خوارج کا دور انحلال" شروع ہوتا ہے جس میں  حمزہ بن اکرک  اور شیبان عبدالعزیز کی بغاوتوں کا ذکرآتا ہے۔  یہاں تک کہ خوارج کی آخری بغاوت عباسی خلیفہ المقتدر باللہ کے زمانے میں  ۳۱۸ ہجری  میں ہوئی جس کے بعد خوارج کا مکمل خاتمہ ہوگیا اور ان کے وہ تمام فرقے تاریخ کے دھندلکوں میں کھوگئے جو کہ قتال اور جنگ و جدال پر آمادہ رہتے تھے، تاہم صرف ایک معتدل فرقہ اباضیہ بچ سکا جس کے لوگ آج بھی عمان وغیرہ میں موجود ہیں۔ کتاب کا بارہواں باب "مختلف خارجی فرقے اور ان کے عقائد" سے بحث کرتا ہے جس میں ڈاکٹر نگار  خوارج کے مختلف فرقے جیسے فرقہ البہسیہ اور  اس کے ذیلی فرقے العوفیہ، فرقہ اصحاب التفسیر، فرقہ اصحاب السوال وغیرہ کا ذکر کرتی ہیں۔  ساتھ ہی آپ خوارج کے فرقہ العجاردہ سے متعلق بھی  دلچسپ معلومات ہدیۂ قارئین کرتی ہیں کہ کس طرح یہ فرقہ خراسان میں پھلا پھولا اور آگے جاکر کیسے مزید فرقوں میں منقسم ہوگیا۔ العجاردہ کے کئی ذیلی فرقے بن گئے جن میں فرقہ الخازمیہ، فرقہ الشعیبیہ اور میمونیہ، فرقہ الخلفیہ، فرقہ حمزیہ، فرقہ الصلتہ، فرقہ الاطرافیہ وغیرہ کا ذکر کتب تواریخ میں موجود ہے۔ انہیں العجاردہ میں ایک فرقہ الثعالبہ بھی وجود میں آیا جو کہ ثعلبہ بن مشکان سے منسوب تھا اور بعد میں یہ فرقہ بھی فرقہ المعبدیہ، فرقہ الاخنسیہ، فرقہ الشیبانیہ، فرقہ الرُشیدیہ اور فرقہ المُکرمیہ میں تقسیم در تقسیم ہوتا چلا گیا۔ تیرہواں باب "خارجیت کے پھیلاؤ" سے متعلق ہے جس میں ڈاکٹر صاحبہ  تفصیل سے بتاتی ہیں کہ کس طرح خوارج سندھ و مکران تک جاپہنچے اور ایک زمانے  میں وہ وہاں اپنی حکومت تک بنانے میں کامیاب ہوگئے تھے۔ مکران میں خوارج نے دولت معدانیہ قائم کی  تو  طوران میں دولتِ متغلبہ کا زور ہوا۔  جبکہ عمان میں خواج کا ظہور پہلی صدی ہجری میں ہوا اور اس وقت سے لیکر آج تک وہاں اباضی فرقہ پایا جاتا ہے۔ شمالی افریقہ میں بھی خوارج کے دو فرقے اباضیہ اور صفریہ پہنچنے میں کامیاب رہے اور وہاں ان  کو اپنی حکومت بنانے کا بھی موقع مل گیا یہاں تک کہ   ۴۴۳ ہجری میں بنو ھلال کے حملے کے بعد ان کا زور ٹوٹ گیا اور وہ یہاں محض ایک اقلیت بن کر رہ گئے جو کہ آج تک اقلیت  ہی ہیں۔ کتاب کا چودہواں باب " خوارج کے محاسن و مفاسد" سے متعلق ہے جس میں ڈاکٹر نگار خوارج کی بعض اچھائیوں کی نشاندہی بھی کرتی ہیں تو ان کے  بیشتر مفاسد کو بھی منظرِ عام پر لاتی ہیں۔ اس ضمن میں ڈاکٹر صاحبہ خوارج کی شجاعت و بہادری  اور عبادت گزاری کے ساتھ ساتھ، ان کی  بربریت و درندگی اور غلو کا ذکر بھی فرماتی ہیں اور ساتھ میں بتاتی ہیں کہ وہ کس طرح حرفیت پسندی کا شکار ہوکر اسلام کی اصل روح سے نہایت دور جا پڑے تھے۔ کتاب کے پندرہویں باب  بنام "علم و ادب میں خوارج کا حصہ" میں ڈاکٹر صاحبہ بعض خارجی شعراء اور خطباء کا ذکر کرتی ہیں۔ اس سلسلے میں آپ عمران بن حطاّن  سدوسی اور قطری بن فجاۃ کے کلام کے کچھ نمونے بھی پیش کرتی ہیں۔ خارجی علماء میں آپ ابن الکوا، جابر بن یزید، ابو غانم بشر بن غانم خراسانی، ابو عبیدہ مسلم بن ابی کریمہ، ابو عبیدہ معمر بن مثنی، ابو المؤثر الصلت، ابن برکہ، ابو یحییٰ زکریا الارجانی، ابو العباس احمد بن سعید وغیرہ  کا نہ صرف مفصل ذکر کرتی ہیں بلکہ ان کی تصانیف اور ان کے مندرجات سے بھی قارئین کو روشناس کرواتی ہیں۔ سولہویں باب میں ڈاکٹر صاحبہ "خارجی تحریک کے اثرات و نتائج" کی سرخی قائم کرکے مسلم معاشرے پر اس کے اثرات ہدیۂ قارئین کرتی ہیں۔ جس میں اول خلافت راشدہ  اور  بعد میں اموی خلافت کا خاتمہ ہے۔ ساتھ ہی خوارج کے رد عمل میں مختلف فرقے جیسے مرجئہ وغیرہ وجود میں آئے۔ اس سلسلے میں "حدیث اور اجماع صحابہ کے بارے  میں امت کو گمراہ کیا" کی ذیلی سرخی قائم کرکے ڈاکٹر صاحبہ ایک نہایت لطیف نکتے کی طرف اشارہ کرتی ہیں کہ چونکہ خوارج نے اکثریت صحابہ اور بقیہ امت کو کافر قرار دیدیا تھا سو وہ ان صحابہ و تابعین کے علمی ذخیروں سے استفادے کے قائل  نہ ہوسکے سو دینی تشریحات کے لئے لامحالہ ان کو اپنی عقل پر بھروسہ کرنا پڑا جس کے سبب ان کو قدم قدم پر ٹھوکریں نصیب میں آئیں۔ اس میں صرف ایک استثناء اباضیوں کا رہا جنہوں نے   اپنی اعتدال پسندی کے ضمن میں صحابہ و تابعین کے علمی ذخیروں سے مکمل استفادہ کیا  اور یہی وجہ رہی کہ خوارج کے دوسرے فرقوں کے برخلاف اباضیہ میں بڑے علماء و محدثین کے نام مل جاتے ہیں۔ اس مبحث  کو ڈاکٹر صاحبہ  نہایت خوبصورت   سطر پر ختم کرتی ہیں کہ   "یہی فتنہ ( صحابہ و تابعین کے علمی ذخیرے سے استفادہ نہ کرنا) ہمیں آج کی جدیدیت میں  نظر آتا ہے، اگر خارجیت کسی ذہنیت کا نام ہے تو یہ افغانستان کے  طالبان میں نہیں بلکہ جدت پسندوں  یا منکرین حدیث میں ہے۔" کتاب کا سترہواں باب "چند مباحث" کی سرخی کے تحت ہے جس میں  ڈاکٹر صحابہ چار مباحث کو زیرِ بحث لاتی ہیں۔ پہلا  مبحث کہ "خارجی تحریک سیاسی تھی یا مذہبی "، ڈاکٹر نگار مختلف علماء کے مختلف الخیال اقوال نقل کرکے یہ نتیجہ نکالتی ہیں  کہ یہ تحریک جتنی سیاسی تھی اتنی ہی مذہبی بھی تھی۔  مبحث دوئم میں "کیا خارجی تحریک یمنی مضری کشمکش کا نتیجہ تھی" کی ذیلی سرخی کے تحت ڈاکٹر صاحبہ  مختلف ادلیہ کے تحت یہ ثابت کرتی ہیں کہ  خارجی تحریک  میں کسی حد تک  قبائلی عصبیت کا ظہور ضرور ہوا تھا لیکن یہ قیسی کلبی یا یمنی مضری عصبیت کا شاخسانہ ہرگز نہ تھی۔ مبحث سوئم میں "کیا خارجی تحریک میں صحابہ و تابعین شامل تھے" کی سرخی قائم کرکے ڈاکٹر صاحبہ بدلائل ثابت کرتی ہیں کہ احمد امین مصری وغیرہ  کا یہ خیال کہ خوارج میں صحابہ بھی شامل تھے سخت غیر حقیقی ہے، البتہ بعض تابعین  بعد میں خارجی ضرور ہوگئےتھے  لیکن ان کی تعداد  نہایت کم تھی اور وہ سب کے سب بھی  خوارج کے معتدل فرقے  اباضیہ میں شامل ہوئے تھے۔ آخری اور چوتھا مبحث "کیا وہابیت خارجیت کا نقش ثانی ہے؟" سب سے دلچسپ  مبحث ہے جو ڈاکٹر صاحبہ نے قائم کیا ہے۔ اس  مبحث میں ڈاکٹر صاحبہ  وہابی تحریک کے سرخیل و بانی محمد بن عبدالوہاب مرحوم کے خطوط کی روشنی میں ثابت کرتی ہیں کہ وہابی تحریک کا خارجیت سے دور دور تک کوئی  واسطہ نہیں تھا بلکہ جس تحریک کو دنیا وہابیت سے موسوم کرتی ہے وہ در حقیقت اصلاحِ عقائد کی تحریک ہے "جس کی بنیاد قرآ ن و سنت اور منھج صحابہ کرام و سلف صالحین پر ہے۔۔۔ یہ تو ہوسکتا ہے کہ ان کے پیروکاروں سے کچھ بے اعتدالیاں سر زد ہوئی ہوں لیکن محمد بن عبدالوہاب کے پیروکاروں یا افغانستان کے طالبان کو خوارج سے تشبیہ  دینا یا مماثل قراردینا عصبیت اور علمی منافقت ہے، دونوں کے مابین اعتقاد، مشتملات و مفہوم، علاقہ، کیفیت، ادلہ شرعی، طرزِ استدلال عرضیکہ ہر اعتبار سے بُعد مشرقین ہے"۔ الغرض یوں یہ کتاب اپنے اختتام کو پہنچی۔ ہم معذرت خواہ ہیں کہ کتاب پر تبصرہ ضرورت سے زیادہ طویل ہوگیا لیکن اس میں ہم سے زیادہ ڈاکٹر نگار سجاد ظہیر صاحبہ کا قصور ہے کہ انہوں نے اس  کتاب میں اس قدر عمدہ اور مدلل  مباحث و ابواب قائم کئے ہیں  ہمارے لئے یہ ممکن ہی نہ ہوسکا کہ  کسی بھی باب  کو تبصرہ کئے بغیر  آگے بڑھ جائیں۔ امید کرتے ہیں کہ قارئین اور ڈاکٹر صاحبہ اس طوالت کے لئے ہم  کو معاف  کرینگے۔ المختصرہمارے  ناقص مطالعہ میں خوارج سے متعلق اس قدر جامع اور مدلل کتاب اردو زبان میں اور کوئی نہیں ہے۔ ڈاکٹر صاحبہ نے اس کتاب میں خوارج اور ان کی تاریخ سے متعلق بیش بہا معلومات جمع کردی ہیں اور بلا شبہ ڈاکٹر صاحبہ اس کے لئے ہدیۂ تبریک کی حق دار ہیں۔ یہ کتاب ڈاکٹر صاحبہ کی   مؤرخانہ بالغ النظری پر نہ صرف شاہد ہے بلکہ اردو زبان میں  خوارج کی تاریخ سے متعلق سب سے جامع و مدلل کاوش بھی ہے۔ مبصر: محمد فھد حارث

##############################
https://web.facebook.com/mohammad.f.haris/posts/10158302017264903
ہمارے علماء كی وسعتِ نظری اور ہمارا  مخالف طرزِ عمل ======== پچھلے دنوں  علامہ  ابن تیمیہ اور علامہ ابن حزم کی عبقریت سے متعلق ایک تحریر لگائی تو بعض احباب سخت خفا ہوئے اور بعض  نے تو  شد رحل کے مسئلہ پر علامہ ابن تیمیہ   کی شان میں گویا "قصیدہ" ہی پڑھ ڈالا اور پھر بات  چلی گئی احناف و سلفی مناقشہ پر۔ اللہ ہی جانے ہم اس اختلاف در اختلاف کی نفسیات سے کب باہر آئینگے۔ جبکہ یہ ائمہ جن کی "عزت و آبرو " کے ہم محافظ بنے  دوسرے مسالک کے علماء کو کوستے جاتے ہیں، وہ خود اپنے  تمام تر فقہی اختلافات کے باوجود ایک دوسرے کا نہایت احترام کرتے تھے۔علامہ ابن تیمیہ جن کی شان میں مذکورہ پوسٹ کے کمنٹس میں  خوب  "قصیدہ گوئی" کی گئی  تھی انہوں نے تو باقاعدہ ایک تصنیف  بنام "رفع الملام عن الائمۃ الاعلام" لکھ کر تمام ائمہ پر سے نہ صرف ردِ حدیث کی تہمت ہٹائی  ہے بلکہ ان کے آپسی اختلاف  کی علمی بنیادیں  بھی فراہم کی ہیں۔ پر افسوس کہ انہی ابن تیمیہ پر ان ہی ائمہ کے بعض متشدمتبعین برس پڑے۔ فقہی و علمی اختلاف کے ضمن میں ائمہ پر برسنا انتہائی چھوٹی ذہنیت  اور تشدد پسند ہونے کی عکاسی کرتا ہے۔ اہل علم ان اختلافات کے باوجود ایک دوسرے کا ذکر نہ صرف نہایت ادب و احترام سے کرتے ہیں بلکہ ایک دوسرے پر لگی تہمتیں تک رفع کرتے ہیں۔  منہاج السنۃ جلد دوم صفحہ  ۵۴ پر علامہ ابن تیمیہ نے کیا خوب لکھا ہے کہ  "تمام مشہور ائمہ کرام اللہ تعالی کی صفات کو ثابت کرتے ہیں، اور اس بات کے بھی قائل ہیں کہ قرآن اللہ کا کلام ہے مخلوق نہیں، اور یہ کہ اللہ تعالی کو قیامت کے دن دیکھا جاسکے گا، یہی تمام صحابہ کرام، اہل بیت ، اور انکے نقشِ قدم پر چلنے والوں کا عقیدہ ہے، یہی ان ائمہ کا مذہب ہے جن کے پیروکار موجود ہیں، مثلا: مالک بن انس، ثوری، لیث بن سعد، الاوزاعی، ابو حنیفہ ، شافعی، احمد بن حنبل، اسحاق۔۔۔" اسی طرح  علامہ بدرالدین عینی حنفی رحمہ اللہ نےایک کتاب "الرد الوافر" کی تقریظ میں شیخ الاسلام ابن تیمیہ رحمہ اللہ کی برائی کرنے والے کے متعلق لکھا ہے: "وہ شخص گندگی کے کیڑے کی طرح ہے جو پھول سونگھتے ہی مر جاتا ہے۔"  اب خود بتائیے کہ یہ حضرات کیسے ایک دوسرے کا دفاع کرتے ہیں اور ایک آپ حضرات جو ان کے متبعین ہونے کے دعویدار ہیں وہ کیا کررہے ہیں۔ فقہی و علمی اختلافات کو لیکر ائمہ کرام کے دامن پر کیچڑ اچھالنا انتہائی پست ذہنیت کی عکاسی کرتا ہے۔ علمی اختلاف کیجئے ضرور کیجئے لیکن اہل علم کے مقام و مرتبہ کا لحاظ کرتے ہوئے کیجئے۔ سہو سے مبرا کوئی ذات نہیں لیکن اس کا یہ مطلب نہیں کہ جہاں کسی عالم کی کوئی بات قرآن و حدیث سے مطابقت رکھتی محسوس نہ ہوئی تو فوراً اس کی نیت پر شک کرتے ہوئے اس کی مٹی پلید کی جانی شروع کردی جائے۔ تحریر: محمد فھد حارث

##############################
https://web.facebook.com/mohammad.f.haris/posts/10158263071634903
مراکش ۔ مسلم مغرب کا  تہذیبی و ثقافتی امین ========== ہم ۲۰ نومبر کی صبح طنجہ سے بذریعہ ہوائی جہاز قریباً دس بجے مراکش پہنچے۔ ہوٹل پہنچ کر سامان رکھا اور کام سے باہر نکل گئے۔ راستے میں ایک جگہ سے مراکشی ناشتہ کیا جو کہ مراکشی پراٹھے اور چائے پر مشتمل تھا۔ کام وغیرہ نپٹا کر ہوٹل واپس آئے اور کچھ دیر سستانے کو لیٹ گئے۔ رات اٹھ کر پھر تھوڑا  بہت مراکش دیکھنے نکلے۔ مراکش موروکو کا  چوتھا بڑا شہر ہے جو کہ اپنی قدیم ثقافت کے لئے مشہور ہے۔  یہ شہر ۱۰ لاکھ نفوس پر مشتمل ہےجو کہ ۴۵۴ ہجری میں  دولتِ مرابطون کے  بربر گورنر  اور مشہور جرنیل یوسف بن تاشفین کے چچازاد  بھائی ابو بکر ابن عمر نے اپنی وفات سے ۱۵ سال قبل بسایا تھا۔  اس وقت سے لیکر تا حال تک مراکش   اپنی پوری آب و تاب کے ساتھ شمالی افریقہ   میں مسلم ثقافت و تہذیب کا اولین امین بن کر چمک رہا ہے۔ مراکش میں اتنا سب کچھ دیکھنے کو ہے جو کہ محض ایک تحریر میں بیان  کرنا ممکن نہیں الا یہ کہ نہایت اختصار سے کام لیا جائے۔ یہ شہر قدیم و جدید تہذیب کا حسین امتزاج ہے۔  یہاں کے لوگوں نے گویا وقت کو اپنی مٹھی میں قید کررکھا ہو۔ یہاں کے بازاروں میں گھومتے ایسا محسوس ہوتا ہے جیسے آپ سولہویں سترہویں عیسوی کے بازاروں میں چل پھر رہے ہیں۔ ویسے ہی قدیم  طرز کے لباس پہنے لوگ، وہی تنگ گلیوں والے صاف سوق، وہی مصالحوں اور جڑی بوٹیوں کی دکانیں، گویا مراکش چلتا پھرتا تہذیب و تمدن کا گہوارہ ہے۔ میں نےآج تک جتنی دنیا گھومی ہے اس  میں مراکش سے بھرپور تہذیبی و ثقافتی شہر نہیں دیکھا۔ پہلی رات ہم باہر نکل کر مراکش کا مشہور بازار ساحۃ جامع الفناء دیکھنے گئے۔ یہ یہاں کا مشہور اسکوائر ہے  جو کہ  ماضی کو مستقبل سے ملاتا ہے۔  ایک بڑا سا میدان جس کے چاروں اطراف میں دکانیں اور بیچ میں مختلف اسٹالز، کرتب دکھاتے لوگ، بین بجاتے سپیرے،  پھلوں کا رس بیچتے  دکاندار، طنبورے اور رباب پر اپنے فن کا مظاہرہ کرتے فنکار، ہانک ہانک کر  چیزیں بیچنے کے لئے بولیاں لگاتے   لوگ،  جُوا کھیلتے جواری اور ان کو دیکھنے والے تماش بین، غرض کیا شے ہوگی جو یہاں بکتی نہ ہو اور کیا کام ہوگا جو یہاں ہوتا نہ ہو۔ ایسا محسوس ہوتا ہے کہ گویا آپ چار پانچ صدیاں پیچھے کسی بازار میں آگئے ہیں۔ عجیب مبہوت کرنے والا نظارہ ہوتا ہے یہاں کا۔ اتنا خالص ثقافتی ورثہ شاید ہی کہیں اور دیکھنے کو ملے۔ گویا چشمِ تصور میں آپ عرب کے قدیم  بازار میں گھوم رہے ہوں۔ اسی جامع الفناء کے سامنے مراکش کے قدیم مرکزی شہر کے بیچوں بیچ یہاں کی  سب سے مشہور اور بڑی  جامع مسجد  الکُتُبیہ ہے جس کا بلند مینار دور سے دیکھا جاسکتا ہے۔ اس مسجد کے عقب میں دائیں طرف ایک پارک ہے۔ یہ پارک اسی طرز کا بنا ہوا ہے جس طرز کے مغلیہ پارک کسی زمانے میں لاہور شہر میں ہوا کرتے تھے۔ باغ کے بیچوں بیچ ایک بڑا مرکزی فوارہ ہے جس کے اطراف سے چھ راہداریاں نکلتی ہیں۔ ایک مرکزی راہداری ہے جس کے ساتھ ساتھ پانی کی ایک کینال چھوٹے چھوٹے فواروں کے ساتھ پارک کے عقبی دروازے تک چلی جاتی ہے۔ اس عقبی دروازے کے سامنے  بھی ایک نسبتا ًبڑا فوارہ نصب ہے۔ باقی پانچ راہداریاں آپکو پارک کے مختلف حصوں تک لے جاتی ہیں۔ جن میں سے کچھ پارک کے بقیہ دروازوں پر اور کچھ پارک میں موجود دیگر فواروں پر پہنچ کر اختتام پذیر ہوجاتی ہیں۔  اس پارک میں کثرت سے کینوں کے درخت لگے ہوئے ہیں۔ اس کے علاوہ سفید و لال گلاب کی جھاڑیاں بھی جابجا نظر آتی ہیں۔ مختلف قطاروں میں دیگر پھول والے پودے اور کچھ پام کے درخت بھی  نظر آتے ہیں۔ جامع مسجد الکتبیہ کے عقب میں بھی ایک چھوٹا سا پارک ہے جو کہ مختلف کیاریوں میں بٹا ہوا ہے۔ ہر کیاری میں  آپکو کینوں اور پام کے درخت لگے نظر آتے ہیں۔ اس پارک کے مرکز میں بھی ایک فوارہ نصب تھا تاہم وہ فوارہ پانی سے خالی اور بند پڑا ہوا تھا۔ مسجد سے دس  منٹ کی مسافت پر ایک بڑی فصیل مع دروازہ آتی ہے۔ یہ جگہ باب الرب و باب اکناؤکہلاتی ہے۔ یہ علاقہ بارہویں صدی عیسوی میں بسایا گیا تھا۔ اس زمانے میں یہاں عصائر یعنی پھلوں کے تازہ رس فروخت ہوا کرتے تھے تاہم اب یہاں دیگر چیزوں کی مختلف دکانیں واقع ہیں۔ مراکش کے بازار یہاں کی ثقافت کا منہ بولتا شاہکار ہیں۔ ان بازاروں کو دیکھ کر معلوم چلتا ہے کہ یہاں روزانہ  کی بنیادوں پر صفائی کا اہتمام کیا جاتا ہے۔ کیونکہ بازار میں جس نوعیت کی دکانیں اور خرید و فروخت ہوتی ہے، اس کے زیر اثر کثیر تعداد میں گند و کچرا پیدا ہوتا ہوگا لیکن مجال ہے کہ آپکو ان مزاروں میں کسی طور کی گندگی نظر آسکے۔ یہ بازار بالکل اسی نوعیت کے ہیں، جیسے کراچی میں لیاقت مارکیٹ، ایمپریس مارکیٹ یا حیدری و واٹر پمپ کے بازار ہیں اور پرانے لاہور میں شاہ عالمی  اور انار کلی بازار ہیں۔  بازار کے ساتھ ہی  قصر البدیع آتا ہے جو کہ پندرہویں صدی عیسوی میں دولتِ السعدیون کے فرمانروا سلطان احمد المنصور نے ۱۵۷۸ء  میں  تعمیر کروایا تھا۔ فی الحال تو اس محل کے  صرف باقیات  و کھنڈرات ہی باقی بچے  ہیں جو کہ کمروں کی صورت میں محل کی عمارت کے اندر دیکھے جاسکتے ہیں۔  ان کمروں اور راہداریوں میں پرانے عہد کی تصاویر کے ذریعے گزشتہ وقتوں کی منظر کشی کی گئی ہے جو اس محل کو محل سے زیادہ میوزیم بنا دیتا ہے۔ محل کے بیچ میں اسکا صحن آتا ہے جس کے مرکز میں تین الگ الگ خطوں میں تین فوارے نصب ہیں۔ فواروں اور اس کے آس پاس کا احاطہ رنگین موزیک کے فرش کا بنا ہوا ہے جبکہ صحن کے ساتھ تین مختلف کمرے ہیں جو کہ کسی زمانے میں مہمان خانوں کا کام سر انجام دیتے تھے تاہم اب  ان میں محل کے باقیات و نوادارات نمائش کے لئے رکھ دئیے گئے ہیں۔ صحن کی دائیں جانب کی سیڑھیوں سے اوپر کی جانب جائیں  تو ایک نہایت وسیع کھلا احاطہ آتا ہے۔  اس بڑے احاطے میں چاروں طرف  ایک منزل کی نیچائی پر جاکر چار باغ ہیں جبکہ بیچ احاطے میں ایک بڑا حوض ہے جو کہ ایک چوکور کنکریٹ کے پلیٹ فارم کے ذریعے دو حصوں میں تقسیم ہے۔ حوض کے سامنے ہی ایک چوکور عمارت کے کھنڈرات ہیں جو کہ قبہ بالخمسینیہ مستمدہ کہلاتی ہے جو کہ کسی اجتماع کے وقوعہ کے موقع پر سلطان کے بیٹھنے اور خطاب کرنے کی جگہ ہواکرتی تھی۔ قبہ بالخمسینیہ مستمدہ کے بالکل مخالف سمت حوض کے دوسرے سرے پر ایک اور عمارت کے کھنڈرات ہیں جو کہ قبہ الزجاج کہلاتی تھی  جہاں بادشاہ کے مہمانوں اور گھر والوں کے بیٹھنے کا انتظام ہوا کرتا تھا۔  اس عمارت کے دونوں جانب بھی دو حوض موجود ہیں۔ ان حوضوں کے سامنے ایک عمارت میں جامع الکتبیہ مسجد کا عالیشان ممبر رکھا ہوا ہے جو کہ گیارہویں صدی عیسوی میں تعمیر کیا گیا تھا۔ یہ خشبی  منبر کاریگری اور فن صناعی میں اپنی مثال آپ ہے۔ اس قدر خوبصورت باریک لکڑی کا کام، اس پر لکڑی کے ٹکڑوں کی تراش خراش کرکے کی گئی قرانی آیات کی خطاطی اس  منبر کو انسانی ہاتھوں کی کاریگری کا اعلٰی ترین نمونہ بناتی ہے۔ سیاحوں کو  اس  منبر کی تصویر لینے کی اجازت نہیں ہے سو ہم اسکی تصویر نہ لے سکے۔ اس عمارت سے نکل کر دائیں جانب سیڑھیوں سے اوپر جائیں تو محل کے مزید کھنڈرات نظر آتے ہیں۔ مرکزی احاطے کے مشرقی کنارے پر سیڑھیاں آپکو محل کے ٹیرس پر لیکر جاتی ہیں۔ یہ ٹیریس کچھ خاص اونچا نہیں تاہم پرانے مراکش شہر میں اس سے بلند کوئی عمارت نہیں رہی ہوگی ۔ یہاں سے آپکو محل کی زیریں منزلیں اور مراکش کے بازار بآسانی نظر آتے ہیں۔ خیر اب تو یہ محل کھنڈر بن چکا ہے سو محل کے بالکل ساتھ ہی لوگوں کے پرانے مکانات بھی موجود ہیں جن کی اونچائی محل کے ٹیرس تک آتی ہے۔  قصر البدیع سے نکل کر بذریعہ مرکزی بازار ہم قصر الباہیہ دیکھنے پہنچے۔یہ ایک کمپاونڈ ٹائپ عمارت ہے جو کہ ۱۵۰کمروں پر مشتمل ہے اور انیسویں صدی عیسوی میں بنائی گئی تھی۔  یہ قصر دو ایکڑ پر محیط ہے جس میں کئی  خوبصورت باغات اور ان کا سامنا کرتے کمرے بنائے گئے ہیں۔ قصر میں داخل ہوتے ہی ایک تنگ راہداری سے گزرنے کے بعد پہلا باغ آتا ہے   جس کے مرکز میں ایک  بڑا فوراہ نصب ہے۔ اس فوارے کے چاروں طرف چار خوبصورت کیاریاں بنی ہوئی ہیں۔ اس صحن کے اطراف میں دیواروں پر نہایت خوبصورت کاریگری ہوئی ہوئی ہے جبکہ جابجا قرآنی خطاطی کے نمونے بھی دیواروں پر کندہ ملتے ہیں۔ اس صحن کے اطراف کا حسن مبہوت کردینے والا ہے۔ صحن کے چاروں طرف مستطیل اور چوکور کمرے بنے ہوئے ہیں جو کہ نہایت خوبصورت و دیدہ زیب کاریگری سے مزین ہیں۔  صحن کے دائیں طرف والے کمرے سے ہوتے ہوئے دو بڑے کمرے آتے ہیں۔ ان کمروں کی خشبی چوبداری دروازے بہت دیدہ زیب معلوم ہوتے ہیں۔ ہر کمرے کے ساتھ شمالی طرف ایک اور مستطیل کمرہ ہے جس میں دو مجرابی کھڑکیاں نصب ہیں۔ ان محرابوں پر بہت نفیس کام نظر آتا ہے۔ تمام کمروں کی چھتیں خشبی لداؤکے کاموں سے مزین ہیں جو کہ بہت دیدہ زیب و خوبصورت معلوم ہوتی ہیں۔  مرکزی صحن سے دو کمرے گزر کر ایک اور صحن آتا ہے جو کہ پکے فرش اور ایک فوارے پر مشتمل ہے۔ اس صحن کے بھی چاروں طرف  بھی اسی قسم کے خوبصورت خشبی کام سے مزین کمرے موجود ہیں۔ اس صحن کے دائیں جانب مزید دو کمروں سے گزر کر ایک نہایت وسیع احاطہ آتا ہے جو کہ غالبا ًاس قصر کا سب سے بڑا احاطہ ہے۔ یہ احاطہ پکے موزیک  کے رنگین فرش پر مشتمل ہے جس میں تین فوارے نصب ہیں۔ ایک بڑا مرکزی فوارہ جس کی تہہ میں ایک چوکور حوض ہے باقی دو چھوٹے فوارے۔ اس احاطے کے تین اطراف کمرے ہیں جبکہ چوتھی طرف بائیں  جانب ایک بڑا باغ واقع ہے۔ احاطے کے جنوب میں ایک وسیع کمرہ ہے۔ اس کمرے کی خصوصیت یہ ہے کہ اس کی محرابی کھڑکیوں میں رنگین کانچ والے شیشے آویزاں ہیں جو کہ اس خشبی لداؤکی چھت والے کمرے کی خوبصورتی کو مزید چار چاند لگا دیتے ہیں۔ احاطے کے بائیں جانب جو باغ ہے اس کے بیچ میں بھی ایک فوارہ نصب ہے ۔ فوارے کے چاروں جانب چار چار کیاریاں بنی ہوئی ہے گویا کل ملا کر اس باغ میں سولہ کیاریاں ہیں جن میں کھجور، ناریل اور انار کے درخت لگے ہوئے ہیں۔ اس باغ کے اطراف میں بھی کمرے بنے ہوئے ہیں، گویا قصر الباہیہ میں صرف کمرے ہی کمرے ہیں۔ اور ان کمروں کی خاصیت یہ ہے کہ ہر کمرہ  کسی نہ کسی صورت میں دوسرے کمرے  سے  مختلف ہے البتہ خوبصورت و دیدہ زیب ہونے کی صفت میں سارے ہی یکساں ہیں۔  المختصر قصر الباہیہ تو کمروں، باغات اور احاطوں کا ایک جال ہے۔ یہ ممکن ہی نہیں کہ اس حسین و جمیل قصر  کے ہر گوشے کو اس مختصر تحریر میں قلمبند کیا جاسکے۔ ہر کمرہ خوبصورت، ہر راہداری دیدہ زیب، ہر صحن دلکش اور ہر احاطہ دلنشین کیسے ممکن ہو کہ ہر ایک کے بارے میں قلم کو جنبش دی جائے۔ ان سب پر لکھنے کے لئے تو ایک مستقل کتاب درکار ہوگی۔ باقی کچھ قارئین ذیل میں دی گئی تصاویر میں ملاحظہ کرسکتے ہیں۔ قصر الباہیہ سے نکلے تو السعدی خاندان کے مقابر کی طرف بڑھ گئے جو کہ ایک احاطے میں بنی شاندار عمارت میں مقیدہے   اور قبور السعدیین کہلاتی ہے۔  یہاں مراکش کے  پندرہویں صدی عیسوی میں حکمران  السعدی خاندان کی قبریں ہیں۔ مقابر سے ہمیں کچھ خاص دلچسپی نہیں اور پھر وہ بھی ایسے مقابر جو عبرت کے بجائے تفریح گاہ بنا دئیے گئے ہو، سو بادل نخواستہ ان مقابر کو دیکھا لیکن اس میں کوئی دلچسپی نہ دکھائی کہ یہ معلوم کریں کہ کون سی قبر کس کی ہے۔  اس عمارت میں کچھ قبریں باہر کھلے احاطے میں ہیں جبکہ کچھ قبریں  ایک ذیلی عمارت   میں بنی ہوئی ہیں۔ یہ عمارت  بہت خوبصورت ہے جس  میں چاروں اطراف کی دیواروں  پر  باریک کاریگری کا منقش کام ہوا ہوا ہے۔ ذیل میں اس عمارت کی  ویڈیو  اور تصاویر دیکھی جاسکتی ہیں۔ ایسی دو تین عمارتیں اس احاطے میں بنی ہوئی ہیں جن کے اندر چھوٹی بڑی کئی قبریں موجود ہیں۔ یہ تمام عمارتیں ہی کافی خوبصورت و دیدہ زیب ہیں وہ الگ بات ہے کہ قبرستان عبرت کی جاء ہونے چاہیئے نہ کہ سجاوٹ و خوبصورتی کی علامت۔ ظہر و عصر کی قصر نماز کے لئے ہم قبور السعدیین کے ساتھ واقع تاریخی مسجد مسجد مولائی الیزید گئے۔ کافی دیر تک مسجد میں وضو خانہ ڈھونڈتے رہے۔ جب ناکامی کا سامنا ہوا تو وہاں صفائی  کرنے والی خاتون نے بتایا کہ مسجد کے صحن میں جو حوض بنے ہوئے ہیں، وہیں بیٹھ کر وضو کیا جاتا ہے۔ خیر وضو کرکے ظہر کی قصر ادا کی اور پھر عصر کی جماعت کے انتظار میں بیٹھ گئے۔ اس مسجد کی سب سے عجیب بات یہ لگی کہ  نوافل ادا کرتے ہوئے نمازی بجائے قبلہ رخ ہونے کے تھوڑا سا تیڑھا ہوکر نوافل ادا کررہے تھے، ہم سمجھے کہ شاید مسجد کی عمارت قبلہ رخ نہیں ہے یا پھر شاید ہی مسجد میں بچھے قالین کی الائنمنٹ قبلہ رخ  نہیں  ہوگی ۔ لیکن اس وقت  ہم حیرت زدہ ہوکر رہ گئے جب فرض جماعت کے وقت  نمازی تیڑھا  کھڑے ہونے کے بجائے سیدھے کھڑے ہوئے یعنی قالین کی الائنمنٹ کے لحاظ سے۔ اب اللہ ہی جانے کیا ماجرا تھا،  ہماری تو ہمت نہ ہوئی کہ کسی نمازی کو پکڑ یہ استفسار کریں۔ ذہن پر کافی زور بھی ڈالا لیکن ہماری یادداشت کی حد تک ہمیں مالکی مسلک میں ایسا کوئی فقہی نکتہ یاد  نہیں آیا جو نوافل اور فرض میں الگ الگ سمت رخ کرنے کی بات کرتا ہو۔ واللہ اعلم خیر یہاں سے نکل کر ہم  مراکش کا  ثقافتی متحف یعنی میوزیم دیکھنے گئے۔  یہ میوزیم  مراکش کے ثقافتی کھانوں  سے متعلق ہے جہاں ہر کمرے میں مراکش میں بننے والے  مختلف ثقافتی  کھانوں کی تراکیب، اجزاء اور ان سے متعلق لوک داستان آویزاں  ہیں۔  یہ اپنی نوعیت کا واحد و منفرد میوزیم  ہے  جو آج تک ہم نے دیکھا اور کسی ملک کے صرف کھانوں سے متعلق معلومات فراہم کرتا ہے۔ تاہم یہاں گھوم کر بھی مراکش  کے کھانوں سے متعلق کئی دلچسپ باتیں جاننے کو ملیں۔ میوزیم  میں کھانوں کی تصاویر دیکھ دیکھ کر ہم کو بھی بھوک لگنے لگی سو جلدی جلدی میوزیم دیکھ کر باہر نکلے کہ کچھ کھاسکیں تو دیکھا کہ زوروں  کی بارش ہورہی ہے۔ خیر بھیگتے بھاگتے اپنے ہوٹل پہنچے اور ہوٹل میں ہی کھانا کھایا۔ رات جلدی سوگئے  کہ صبح جلدی اٹھنا تھا۔ تحریر: محمد فھد حارث

##############################
https://web.facebook.com/mohammad.f.haris/posts/10158245129159903
ہر وہ رشتہ جو بعد میں تکلیف کا سبب بن سکتا ہو، اسکو ابتدا میں ہی ختم کردینا مناسب ہے، ہر وہ رسم جو بعد میں بدعت کا روپ اختیار کرسکتی ہو اسکو شروعات میں ہی ترک کردینا لازم ہے۔ اسی لئے فقہاء نے سد ذریعہ کی اصطلاح ایجاد کی جسکا انطباق مذہب و معاشرت دونوں پر ہوتا ہے

##############################
https://web.facebook.com/mohammad.f.haris/posts/10158240642749903
احادیث نبویﷺ اور ائمہ کے مابین فقہی اختلافات ================= یہ ایک مسلمہ حقیقت ہے کہ محدثین نے حفاظت حدیث کے لئے اپنی جانیں لگادیں۔ بلا امتیاز مسلک چاہے وہ حنابلہ ہوں یا مالکیہ، شوافع ہوں یا احناف،  اہلحدیث ہوں یا ظاہریہ ہر مسلک کے عالم نے حدیث کی حفاظت سے متعلق  کبھی کوئی مداہنت اختیار نہیں کی۔ لیکن یہ بات بھی اپنی جگہ اظہر من الشمس ہے کہ راوی کی توثیق و تضعیف  اور پھر اس کی بنیاد پر احادیث کو صحیح اور ضعیف قرار دینا  قطعی ایک اجتہادی معاملہ ہے۔ جس میں اختلاف کا پایا جانا  بالکل فطری و طبعی ہے۔ احادیث کو لیکر فقہی و فروعی معاملات  میں اختلاف کا در آنا دور صحابہؓ سے چلتا آرہا ہے۔خیر القرون کے علماء اور مابعد کے فقہا کے درمیان جو بھی فقہی اختلافات ملتےہیں ان  کی ایک بنیادی وجہ احادیث کی صحت و ضعف سے متعلق مختلف الرائے ہونا  بھی ہے۔ البتہ یہ اختلافات  کلیتاً مخلصانہ تھے اور ان میں کسی طور کا شر موجود نہ تھا۔ یہی وجہ رہی کہ ائمہ اربعہ اور ان کے تلامذہ کی بابت تصریح ملتی ہے کہ وہ کہا کرتے تھے کہ اللہ اور اس کے رسولﷺ کے فرمان کے آگے ہماری آراء کی کوئی حجت نہیں۔ فقہائے سلف کی اس جماعت کے بارے میں عوام بدظنی کا شکار نہ ہوجائیں کہ انہوں نے بعض احادیث سے بے اعتنائی برتی، اسی مقصد کے پیش نظر   کئی جلیل القدر علماء نے ان فقہی اختلافات کی نوعیت جاننے  اور قواعد اصولیہ میں فقہاء کے اختلافات اور فقہی مسائل پر ان کے اثر کے  موضوع  پر  کئی کتب تصنیف کیں۔ماضی بعید میں اس موضوع پر سب سے شاندار کتاب علامہ ابن تیمیہ کی ’’رفع الملام عن الائمہ الاعلام‘‘ ہے، اسی طرح اس متعلق شاہ ولی اللہ نے بھی ایک مختصر رسالہ  بنام ’’الانصاف فی سبب الاختلاف‘‘ تحریر کیا تھا۔  ماضی قریب میں  ممتاز اصولی عالم ڈاکٹر مصطفیٰ سعید الخن نے بھی اس موضوع  سے متعلق ایک صخیم کتاب بنام  ’’اثر القواعد الاصولیۃ فی اختلاف الفقہاء‘‘ تصنیف کی ہے جو کہ پڑھنے سے تعلق رکھتی ہے۔  مذکورہ بالا تینوں کتب اردو دان طبقے کے لئے اردو ترجمہ میں بھی موجود ہیں۔ اس طرح کی کتب کی ورق گردانی احادیث نبویﷺ کی بنیاد پر فقہی اختلافات کے ظہور پر عمدہ روشنی ڈالنے کے ساتھ ساتھ مسلکی تشدد  و تعصب میں بھی کمی کا باعث بنتی ہیں اور ہر سہ فریق کو دوسرے کے ادلہ اور ان کی بنیاد سمجھنے میں مدد دیتی ہیں۔ ان میں سے ایک کتاب کا تحمیلی لنک ذیل میں دیا جارہا ہے۔ قارئین ڈاونلوڈ کرکے مستفید ہوسکتے ہیں: https://kitabosunnat.com/…/qawaid-asolia-me-fuqaha-ka-ikhti…# تحریر: محمد فھد حارث

##############################
https://web.facebook.com/mohammad.f.haris/posts/10158238052489903
محترم جاوید احمد غامدی کی فکر، فقہ حنفی اور اخبار آحاد کی حجیت ================= ہمارے ایک کرم فرما جو کہ فکر غامدی سے کسی حد تک متاثر ہیں، معترض ہوئے کہ آپ  خبر واحد سے دین کے   ثابت نہ ہونے کا نظریہ رکھنے کی وجہ سے غامدی صاحب سے کافی ناراض نظر آتے ہیں جبکہ حقیقت یہ ہے کہ غامدی صاحب اس بابت متقدمین احناف کے ہمنوا ہیں ۔ اس پر ہم اپنے کرم فرما کی  جناب میں گویا ہوئے کہ یہ سخت خلط مبحث ہے۔ متقدمین احناف خبر واحد کی حجیت کے اسی طور سے قائل تھے  جس طرح کے جمہور۔ البتہ خبر واحد کو لیکر احناف اور جمہور میں فرق صرف  ان کے دائرہ کار کا تھا۔ احناف کے نزدیک خبر واحد صحیح عمل کے وجوب پر دلالت کرتی ہے اور علم ظنی کا  فائدہ دیتی ہے۔ جبکہ شوافع کے نزدیک خبر واحد صحیح  عقیدہ و عمل دونوں کے اثبات پر دلالت کرتی ہے اور علم یقینی کا فائدہ دیتی ہے۔ یہ ایک الگ مبحث ہے اور دونوں ہی فریق اس بابت اپنے ادلہ رکھتے ہیں۔ حتیٰ کہ شارح صحیح مسلم امام یحییٰ بن شرف النووی جو کہ شافعی المسلک ہیں، خبر واحد  کی حجیت کے قائل ہونے کے باوجود اس سے علم یقینی کے ثابت نہ ہونے کی بابت احناف کے موئید ہیں۔جیسا کہ امام نووی شرح مقدمہ صحیح مسلم صفحہ ۶۳ میں رقم طراز ہیں: ’’امام مسلم نے اس عظیم قاعدہ کے بارے میں خاص  طور پر تنبیہ فرمائی ہے کہ جس پر شرعی احکام مبنی ہیں یعنی خبر واحد پر وجوب عمل، چنانچہ اس کا اہتمام اور اس کی تحقیق کی جانب توجہ ضرور کرنی چاہیئے۔علماء نے ان سے احتجاج اور ایضاح  کے لئے مبالغہ کی حد تک اپنی توانائی صرف کی ہے۔۔۔۔ خبر واحد علم (یقینی) کا نہیں بلکہ (علم) ظنی کا فائدہ دیتی ہے۔ اس پر وجوب عمل کو ہم نے عقل سے نہیں بلکہ شریعت سے جانا ہے۔ قدریہ، رافضہ اور بعض اہل ظاہر اس طرف گئے ہیں کہ اس پر عمل واجب نہیں ہے۔۔۔۔ تو اس کا ابطال خود ہی ظاہر ہے۔‘‘ علامہ ابن حزم ظاہری اپنی کتاب ‘‘الاحکام فی اصول الاحکام جلد ۱ صفحہ ۱۱۸‘‘ میں صاف تصریح کرتے ہیں: ’’امام ابو حنیفہ، امام مالک، امام شافعی، امام احمد اور امام داؤد ظاہری کے متعلق خبر واحد کے وجوب کا قائل ہونا ثابت ہے ۔‘‘ یہی وجہ رہی کہ کتب اصول حنفیہ میں بھی خبر آحاد کو حجت اور واجب العمل بیان کیا گیا ہے، چنانچہ کتاب ’’غایۃ التحقیق‘‘شرح حسامی میں مذکور ہے: ’’ان دلائل کتاب و سنت سے ظاہر ہوا کہ حدیث خبر آحاد پر متواتر کی طرح ہی عمل واجب ہے اور یہ دلیل قطعی ہے جس کی مخالفت میں کوئی عذر قابل قبول نہیں۔‘‘    دراصل پہلی صدی ہجری تک تو خبر واحد کے واجب العمل  اور دین کا ماخذ ہونے سے متعلق کوئی اشکال تھا ہی نہیں۔  بعد میں بھی ائمہ اربعہ اور سلف اس پر متفق رہے کہ خبر واحد، اصول دین میں ایک اصل  کی حیثیت رکھتی ہیں۔ یہاں تک معتزلہ کے ظہور کے بعد خبر واحد کی حجیت میں شک پیدا ہونا شروع ہوا۔ علمائے احناف میں امام محمد بن حسن شیبانی ؒ کے شاگرد قاضی عیسیٰ بن ابان کا  رجحان سب سے پہلے اعتزال کی جانب ہوا جن کی بابت خود  حنفی کتب میں مذکور ہے کہ  ’’قاضی عیسیٰ بن ابان اور عبدالجبار معتزلہ میں سے تھے‘‘۔ (غایۃ التحقیق، شرح حسامی صفحہ ۱۷۵) قاضی عیسیٰ نے اعتزال کی طرف اپنے اس رجحان کی وجہ سے فروع میں اخبار آحاد کو مشتبہ ٹھہرایا اور آحاد کو ترک کرنے کے لئے یہ قاعدہ متعارف کروایا کہ  جن احادیث کے راوی عادل و ضابط تو ہوں لیکن غیر فقیہ ہوں تو ان کی روایات کو ترک کرکے قیاس کو ترجیح دی جائے گی۔لیکن قاضی عیسیٰ بن ابان کا یہ مسلک متقدمین احناف مثلاً امام ابو حنیفہ، امام محمد، امام یوسف اور امام ابو حنیفہ کے دیگر تلامذہ میں  مقبول نہ تھا، چنانچہ شارح اصول بزدوی قاضی عبدالعزیز بن احمد فرماتے ہیں: ’’حدیث کو قیاس پر مقدم کرنے کے لئے فقہ راوی کی جو شرط ہم نے لگائی ہے وہ صرف عیسیٰ بن ابان کا مذہب ہے۔ پھر قاضی ابو زید دبوسی نے اسے پسند اور اختیار کیا اور اسی اصول کے مطابق مصراۃ اور عرایا کی احادیث کو تخریج کیا ہے۔ بعد میں  بہت سے متاخرین نے اس اصول کو اپنالیا۔ امام ابو الحسن کرخی اور قدماء احناف اس کے خلاف ہیں۔ ان کا قول ہے کہ عادل و ضابط راوی کی حدیث بہرحال قیاس پر مقدم ہونی چاہیئے اور یہی بیشتر علماء کا بھی خیال ہے۔ امام ابو حنیفہؒ تو ضعیف حدیث کو  بھی قیاس پر ترجیح دیتے ہیں۔‘‘ (کشف الاسرار، جلد ۲ صفحہ ۷۰۳) الغرض  اوپر کی تصریحات سے یہ بات ثابت ہوتی ہے کہ متقدمین احناف خبر واحد صحیح کی حجیت کے اسی طرح قائل تھے جس طرح  جمہور اور اس بابت فکر غامدی اور احناف میں کوئی ہمنوائی نہیں پائی جاتی۔ فکر غامدی مطلقاً خبر واحد  کی حجیت کی منکر ہے۔ جبکہ احناف خبر واحد  کی حجیت کے قائل ہیں البتہ اس کی قبولیت کے لئے چند اصول و شرائط لگاتے ہیں  جبکہ شوافع و اہلحدیث اس کو مطلقاً قبول کرتے ہیں۔ تاہم یہ بھی حقیقت ہے کہ احناف خبر واحد کی قبولیت کے  لئے جو شرائط لگاتے ہیں، ان میں سے بیشتر شرائط اپنے پیچھے عقلی و نقلی ادلہ رکھتی ہیں اور باقی مذاہب بھی مختلف مواقع پر خبر واحد سے متعلق ان شرائط کا التزام کرتے ہیں۔ جیسے کہ احناف کے نزدیک خبر واحد اس صورت میں مقبول ہے جب کہ وہ سنت مشہورہ خواہ قولی ہو یا فعلی کے خلاف وارد نہ ہو، کیونکہ دو دلیلوں میں سے اس دلیل پر عمل کیا جاتا ہے جو راجح اور قوی ہو یا پھر خبر واحد اس  عمل کے خلاف نہ ہو جس پر صحابہ و تابعین کی اکثریت علم پیرا ہو خواہ وہ کسی شہر میں بھی سکونت رکھتے ہوں۔ (الحدیث و المحدثون للمولف ابو محمد زھو) تحریر: محمد فھد حارث

##############################
https://web.facebook.com/mohammad.f.haris/posts/10158216917279903
انہدامِ بابری مسجد کا فیصلہ ========= انہدامِ بابری مسجد کے فیصلے نے کم از کم اس بات کو ایک دفعہ پھر مؤکد کردیا کہ  مسلمانوں کے لئے نظامِ خلافت کا احیاء نہ صرف  از حد ناگزیر ہے بلکہ ان کی بقا اور دنیا میں ان کے امن و سکون  اور آزادی  کے ساتھ اپنے دین پر عمل کرنے کے لئے لازمی عنصر  بھی ہے۔ آج کے دور کے  لحاظ سے بابری مسجد کا انہدام بلا شک و شبہ ہندو انتہا پسندانہ ذہنیت کا آئینہ دار ہے۔ البتہ چند صدیوں قبل  جب سیکولر اسٹیٹ کے نظرئیے کا جنم نہ ہوا تھا تو اس وقت یہ روش عام ہوتی تھی کہ  سیاسی غلبہ و اقتدار رکھنے والی قوم  محکوم قوموں کے معبدوں کو ڈھا کر اپنی عبادتگاہیں تعمیر کردیتی ہیں ۔ یہ بہت عام  طرزِ عمل تھا لیکن وہ دور مذہبی دور کہلاتا تھا جہاں غیر قوموں سے جنگیں مذہب کے نام پر لڑی جاتی تھیں اور یہ دور جمہوری و سیکولر کہلاتا ہے جہاں ہر قوم اپنے سیاسی معاملات کو دین سے جدا رکھنے پر یقین کرتی ہے۔ اس سیکولر نظرئیے کا فریب  و جالا بُنا تو گیا تھا مغربی تہذیب  کے اساسی عنصر کے طور پر لیکن اس پر کم عقل و مرعوب زدہ مسلم اقوام ہی زیادہ شدت سے عمل پیرا نظر آتی ہیں۔ مغرب ہو یا غیر مسلم مشرق سب سیکولر ریاستیں ہونے کا دعویٰ کرنے کے باوجود اندر سے نہایت معتصب اور کّٹر مذہبی ہیں یہاں تک کہ دنیا کی سب سے بڑی سیکولر جمہوریت تو علی الاعلان  خود کے ہندو انتہا پسند ہونے کا اقرار کرکے اس کے پرچار میں  مگن ہے اور اس کے لئے ہر طرح کے عملی اقدامات اٹھانے کو تیار ہے۔  جس میں سے ایک فیصلہ آج سنا دیا گیا۔ اور یہاں مسلم اقوام کا حال ہے کہ باہم دست و گریباں ہی رہتے ہیں۔  وہابی اخوانی جھگڑا، سعودیہ ترکی جھگڑا ۔۔ہم ان چیزوں سے ہی باہر نہیں نکل پاتے۔ ہم سے ہر ایک اپنے اپنے نظریات پر اس قدر جامد ہے کہ ہم نے نظریات کو  عقائد کا درجہ دے رکھا ہے  اور اس کی بنا پر ایک دوسرے کی تکفیر پر عامل ہیں جبکہ تکفیر نظریات پر نہیں عقائد کے اختلاف پر ہوتی ہے۔ اللہ جانے یہ بات کب "وہابیوں " کو سمجھ آئے گی کہ  اللہ کی حاکمیت کی تکمیل  اس کے دین کے تحت  زندگی گزارنے میں ہے چاہے وہ  زندگی کا انفرادی شعبہ ہو یا "اجتماعی" اور پروردگار ہی آگاہ کرے ان "اخوانیوں" کو کہ اسلام کا سیاسی نظام مباح ہے، بادشاہت کی ضد نہیں کہ ہر وقت آلِ سعود پر تبّرا پڑھا جاتا رہے اور اس مخالفت میں اس قدر آگے بڑھا جائے کہ   ایران کی  گود میں جا گرا جائے۔ سعودیہ اپنے تیل کے سبب دنیا کے مالدار ترین ممالک میں سے ہے تو ترکی نے پچھلی چند دہائیوں میں اپنی اقتصادیات  میں بہتری کے ضمن  میں سیاسی و معاشی دنیا میں اپنی حیثیت منوالی ہے لیکن کیا کیا جائے  کہ اس قدر دنیاوی منفعتیں  رکھنے کے باوجود یہ دونوں ممالک ایک میز پر بیٹھنے کو تیار نہیں ہیں۔ ترکی کے بقول سعودیہ امریکہ کا پٹھو  ہے تو سعودیہ کے بقول  ترکی یورپ کی رکھیل ہے۔ لیجئے کھیل ختم۔ ایک دوسرے کو کوستے رہیئے اور مسلم امہ کو ڈبوتے رہیئے۔ اس وقت مسلم امہ کی حیثیت قومِ یہود کے ان بارہ قبیلوں جیسی ہے کہ جو ایک چشمہ سے پانی پینے کے روادار  تک نہ تھے اور موسیٰ علیہ السلام کو ان کے لئے  ضربِ کلیم سے بارہ چشمے جاری کرنے پڑے۔ اب بھی اس امت کو ہوش نہ آیا تو اسکا واقعی "اللہ ہی حافظ" ہوگا۔ نہیں مقام کی خوگر طبیعتِ آزاد ہوائے سیر مثل نصیب پیدا کر ہزارہا چشمہ ترے سنگِ راہ سے پھوٹیں خودی میں ڈوب کر ضربِ کلیم پیدا کر تحریر: محمد فھد حارث

##############################
https://web.facebook.com/mohammad.f.haris/posts/10158288800304903
۳۰۰ ہجری سے قبل تو شاید ہر دوسرا مسلم اسکالر عبقری تھا۔ ایسے عبقری جن کی مثالیں کسی قوم میں  عہد بعہد پیش کرنا ممکن نہ تھا لیکن ۳۰۰ ہجری کے بعد دو ایسے عبقری گزرے جن کی مثال مابعد والوں میں مشکل ہے کہ  مل سکے۔ ایک علامہ ابن حزم اندلسیؒ اور دوسرے علامہ ابن تیمیہؒ۔  یہ دو علماء عبقریت کی معراج پر قائز تھے لیکن افسوس کہ دونوں اپنے زمانے میں سرکردہ قوتوں کے ہاتھوں کافی مبغوض رہے۔

##############################
https://web.facebook.com/mohammad.f.haris/posts/10158288131654903
جو دِکھتا ہے وہ بکتا ہے ======= سنتے آئے تھے کہ جو دِکھتا ہے وہ بِکتا ہے۔ معذرت کے ساتھ، لیکن فیس بُک پر لکھنے والے بعض اہلِ علم کو اسکا عملی مصداق دیکھا۔ کل تک یہ بحث رہتی تھی کہ جاندار کی تصویر مطلقاً حرام ہے، پھر بعض علماء نے کیمرے کی تصویر کو عکسی قرار دیکر اسکے جواز کا فتوی دیا۔ چلو یہ بھی صحیح تھا کہ اسلام ایک متّحرک دین ہے اور گزرتے وقت اور زمانے کے ساتھ اس کی تطبیق لازم ہے۔ سو اس بابت جواز کا فتوی اپنے اندر معقول دلائل رکھتا ہے۔ لیکن یہ کیا کہ اہل علم، جن میں بعض علماء بھی شامل ہیں، وہ بھی پوز بنا بنا کر فیس بک پر اپنی تصاویر لگاتے ہیں۔ یہ بھلا کون سی اشد ضرورت ہے جس کے تحت جواز کے اس فتوی کا استعمال کیا جارہا ہے۔ چلیں ڈسپلے پکچر کا جواز پھر بھی سمجھ آتا ہے کہ وہ شناخت کا ایک ذریعہ ہے لیکن بقیہ تصاویر کس زمرے کے تحت جواز کا فتوی لیتی ہیں، سمجھ سے بالاتر ہے۔ اہل علم کا ایک وصف ان کا وقار، ان کی سنجیدگی ہوتا ہے۔ یہی وجہ رہی کہ جیّد علمائے کرام تصاویر کے جواز کے فتویٰ کے باوجود ہمیشہ اپنی تصاویر کے معاملے میں محتاط رہے اور اپنی شخصیت کی حد تک اس سے بلا ضرورت اجتناب ہی کرتے رہے۔ علامہ شبیر احمد عثمانی ہوں یا مولانا سلیم اللہ خان، علامہ عبدالرحمن کیلانی ہوں یا حافظ صلاح الدین یوسف حفظہ اللہ، آپ نے کبھی ان میں سے کسی کو خصوصی طور پر تصویر بنواتے نہیں دیکھا ہوگا، چاہے یہ کتنی ہی بڑی شخصیت سے ملاقات کرنے ہی کیوں نہ جارہے ہوں، جبکہ ہمارا تو یہ حال ہوچلا ہے کہ زور و شور سے اپنی ملاقات کی تصاویر گلے میں ہاتھ ڈالے یا چائے کی نشستوں پر بیٹھے کھینچوارہے ہوتے ہیں، کیوں بھئی کیا ضرورت ہے اس نمود و نمائش کی۔ ایسا نہ کیا تو کونسا اضطرار در آئے گا۔ چلیں آپکا وقتی دل مچلا اور آپ نے تصویر کھینچوا بھی لی، کوئی مضائقہ نہیں، لیکن اس کی فیس بک پر نمائش کس ضرورت اور جذبے کی تسکین کے لئے کی جاتی ہے۔ علامہ عبدالرحمن کیلانی مرحوم نے غالباً اپنی کتاب "خلافت و جمہوریت" میں کہیں لکھا تھا کہ عکسی تصویر کے جواز کا فتوی اپنی جگہ درست بھی ہو تو سد ذریعہ کے طور پر یہ جواز حرمت میں بدل جانا چاہیئے جہاں سیاستدانوں اور مذہبی رہنماؤں کی تصاویر بڑے بڑے بینرز پر آویزاں کی جاتی ہیں کہ یہ فعل شخصیت پرستی کو جنم دیتا ہے۔ مقام افسوس ہے کہ آج وہی حال فیس بک پر بھی ہو چلا ہے۔ عوام کا مزاج ایسا بن چکا ہے کہ جو عالم اپنی تصاویر کے ذریعے اپنی نمائش کریگا، اسکو عوام لائیکس بھی زیادہ دے گی اور اس کی  فین فالوونگ بھی زیادہ ہوگی اور پھرفیس بک پر لائیکس کی چاہ سے بڑا فتنہ بھلا کیا ہے۔ اور اگر صاحب علم ماشاءاللہ سے جاذب ِنظر ہوتو پھر تو لائیکس کی بھرمار ہی سمجھیے۔ یہاں تک کہ پچھلے سال ایک جید صاحبِ قلم عالم کو ٹائیٹینک (Titanic)  کی کیٹ ونسلٹ (Kate Winslet) اور لیونارڈو ڈی کیپریو (Leonardo de Caprio)  کی طرح پہاڑی مقام پر بانہیں پھیلائے تصویر کھینچوا کر فیس بک پر اپلوڈ کرتے دیکھا جبکہ وہ صاحبِ قلم ہماری نظروں میں اس قدر معقول و سنجیدہ انسان ہیں کہ ایک لمحے کو تو یہ خیال گزرا کہ شائد کسی نے فوٹو شاپ کرکے ان کی تصویر لگا دی ہو۔ چلو کسی سیمینار میں بیٹھے ہوں، کوئی علمی نسشت ہو اور وہاں تصویر کھِنچ جائے تو سمجھ بھی آتا ہے لیکن یہ کیا کہ تفریحی و پہاڑی مقامات پر "دل والے دلہنیا لے جائیں گے" کے  شاہ رخ خان کی طرح بانہیں پھیلا پھیلا کر فوٹو سیشن کروایا جائے۔ یہ تو ہمارے دینی طبقے کا اخلاقی دیوالیہ محسوس ہوتا ہے۔ تحدیث نعمت کے طور پر بیان کرتا ہوں کہ چاہے مجھے کوئی تحریر کتنی ہی پسند کیوں نہ آئے، لیکن اگر اس تحریر کے ذیل میں بلاوجہ کوئی تصویر جگمگا رہی ہو تو پھر میں خود میں اسکو لائیک کرنے کی جرأت نہیں پاتا۔ اسلام سادگی کو پسند کرتا ہے، بے جا نمود و نمائش کی حوصلہ شکنی کرتا ہے۔ کافی عرصہ پہلے مفتی اسمعٰیل مینک حفظہ اللہ کا ایک ویڈیو کلپ دیکھا تھا جس میں انہوں نے فیس بک پر تصاویر اور اسٹیٹس اپڈیٹ سے متعلق کافی عمدہ نصیحت کی تھی کہ فیس بک پر آپ کی تصاویر کئی طرح سے مضر رساں ہوسکتی ہیں، پہلا تو  یہ کہ تصاویر اور اسٹیٹس دیکھنے والوں کو یہ پیغام پہنچاتے ہیں کہ اس انسان کی زندگی میں صرف خوشیاں ہی خوشیاں ہیں کوئی غم نہیں اور وہ اس انسان کو رشک و حسد کی نگاہ سے دیکھتا ہے جس کی وجہ سے بُری نظر لگنے کا ڈر رہتا ہے، گویا آپ بُری نظر لگوانے کے لئے خود کو از خود پیش فرمارہے ہوتے ہیں۔ دوم یہ کہ جو لوگ متموِّل نہیں ہوتے یا  معاشی طور پر اس قدر مستحکم نہیں ہوتے کہ ان سب تفریحات سے لطف اندوز  ہوسکیں جن سے آپ لطف اندوز ہورہے ہوتے ہیں تو ان کے اندر احساسِ کمتری کا جذبہ پیدا ہوتا ہے، جس کی تکمیل کے لئے بعض دفعہ وہ جائز حدود سے تجاوز کرکے حرام کمائی کی طرف رجوع کرتے ہیں اور اگر ہر طور کی کوشش کے باوجود اس جذبہ کی تکمیل سے محروم رہیں تو پھر ڈپریشن کا شکار اور زندگی سے ناراض رہنے لگتے ہیں اور ناشکری کے کفر میں مبتلا ہوجاتے ہیں۔ اور ہماری عوام تو ہے ہی نامعقول۔ نجانے وہ کب اس حقیقت کا ادراک کرے گی کہ اصل حیثیت افکار و نظریات کی ہوتی ہے شخصیات کی نہیں۔ تصویر کی چاہ کوئی اتنی ہی بڑی چیز ہوتی تو صحابہ کرامؓ نبی ﷺ کی تصویر بنانے سے کیوں پیچھے رہتے۔المختصر  زندگی کی رنگا رنگی نے ہر ایک کو اپنی لپیٹ میں لے رکھا ہے، چاہے وہ عامی ہو یا عالم۔ تقویٰ  کو دقیانوسیت کہہ ہر رخصت کردیا گیا ہے اور حُبِّ دنیا کو زمانے کے ساتھ چلنے کا کہہ کر نارملائز کیا جارہا ہے۔اللہ ہم سب کو ہدایت پر رکھے۔ آمین تحریر: محمد فھد حارث

##############################
https://web.facebook.com/mohammad.f.haris/posts/10158275406394903
دینِ تصوف : حارث پبلی کیشنز کی نئی  پیش کش =========== تصوف  پر نقد کے ضمن میں ہر دور میں علمائے حق کے قلم سے تحریرات آتی رہی ہیں جس میں انہوں نے اس باطل مذہب  کی تار بود اکھیڑ کر رکھ دی ہے۔ ان علمائے حق میں سے پانچ علماء کی تحاریر کو  منتخب کرکے"دین تصوف" کے نام سے زیر تبصرہ کتاب ترتیب دی  گئی ہے۔ اس سلسلے میں سب سے اول جس کتاب کا انتخاب کیا گیا ہے وہ  وہ سید مودودی کے رفیق خاص اور جماعت اسلامی کے سابق سینئیر رکن ڈاکٹر مسعود الدین عثمانیؒ  کی کتاب "ایمان خالص قسط اول ۔ گھر کے چراغ" ہے۔  اس کتاب کی سب سے اچھی بات یہ ہے کہ مصنف نے کتاب میں صوفیاء کے اقوال اور تعلیمات نقل کرنے کے بعد تبصرہ کرنے میں حد درجہ اعتدال اور احتیاط کا پہلو اختیار کیا ہے اور کسی بھی طرح کا نتیجہ اخذ کرنے کے بجائے فیصلہ قارئین پر چھوڑ دیا ہے۔ تمام کے تمام اقتباسات مکمل سیاق و سباق اور حوالہ جات کے ساتھ دئیے گئے ہیں۔ کتاب شروع سے لیکر آخر تک از حد دلچسپ ہے کہ پڑھنے والا ایک دفعہ شروع کرے تو ختم کئے بغیر نہ رکھے۔ الغرض صوفیت کی تاریخ سے متعلق اگر کسی کو جامع لیکن مختصر تبصرہ درکار ہوتو مذکورہ کتاب کی طرف مراجعت کرے۔ تصوف کے موضوع پر اس سے معتدل اور جامع و مختصر کتاب اس احقر کی نظر میں کوئی نہیں۔ اس کتاب کی علمی وثاقت کے لئے یہی بات کافی ہے کہ ڈاکٹر غازی عزیر سلفی مبارکپوری   حفظہ اللہ اور علامہ عبدالرحمٰن کیلانی ؒ جیسے جید اہلحدیث علماء اپنی کتب میں اس کتاب کے حوالہ جات و اقتباسات نقل کرتے آئے ہیں جبکہ فضیلۃ الشیخ حافظ صلاح الدین یوسف  حفظہ اللہ نے اس کتاب کی اشاعت پر ہفت روزہ الاعتصام جلد ۲۸ ، ۲۲ اکتوبر ۱۹۷۶ کو  تائیدی تبصرہ کے ضمن میں کتاب کو مدلل اور انتہائی دلچسپ قراردیتے ہوئے ڈاکٹر عثمانی ؒکو مبارکباد پیش کی تھی۔ نوٹ: یہاں ہم اس بات کی بھی وضاحت کردیں کہ سردست ہمیں ڈاکٹر مسعود الدین عثمانی ؒ کی دیگر تحقیقات سے کوئی بحث نہیں۔ اس کتاب  میں ان کی صرف اس تحریر کی طرف رہنمائی کی گئی ہے جو اس احقر کے نزدیک ایک بہترین اور علمی کاوش ہے۔ سو ڈاکٹر مسعود الدین عثمانی ؒ سے متعلق جن حضرات کو جس طور کے تحفظات ہیں،  کتاب کے مندرجات کا ان مباحث و تحفظات سے کوئی تعلق نہیں۔ ساتھ ہی اس کتاب میں ہم نے علامہ احسان الہیٰ ظہیر شہیدؒ کی کتاب "تصوف ۔ تاریخ و حقائق" اور علامہ عبدالرحمٰن کیلانیؒ کی کتاب "شریعت و طریقت" کے بھی چند منتخب اقتباسات مقالات کی صورت میں شامل کئے ہیں جن  کے مطالعے سے پتہ چلتا ہے کہ کس طرح صوفیت کے ذریعے برِصغیر پاک و ہند میں رفض کی ترویج و اشاعت ہوئی اور اہل تشیع اور ان کے نظریات کو  فروغ دینے میں تصوف نے کیا کلیدی کردار ادا کیا ہے۔ اس کے علاوہ ہم نے  غازی عزیر سلفی  مبارکپوری حفظہ اللہ کی کتاب  "کیا اقلیم ہند میں اشاعت اسلام صوفیاء کی مرہونِ منت ہے؟" کو بھی اپنی  اس کتاب میں شامل کردیا ہے۔ عزیر سلفی حفظہ اللہ کی یہ کتاب دراصل ان کا ایک مضمون  ہے جو سب سے اول ہندوستان کے دو مجلات سہ ماہی "تحقیقاتِ اسلامی" اور  پندرہ روزہ  "صوت الحق" میں  سال ۱۹۹۲ء میں شائع ہوا تھا  اور پھر بعد میں  سابق استاذ جامعہ سلفیہ بنارس ڈاکٹر محمد رضاء اللہ محمد ادریس صاحب کی خواہش پر  چند اضافہ جات کے ساتھ کتابی شکل میں  مقتدیٰ حسن محمد یاسین ازہری صاحب کی کوششوں سے  ادارۃ البحوث الاسلامیہ جامعہ  سلفیہ بنارس سے نومبر ۱۹۹۲ء میں شائع کیا گیا ۔ ۱۹۹۲ء میں شائع شدہ اس ایڈیشن کے بعد ہمیں اس کتاب کے کسی ایڈیشن کی خبر نہ ہوئی سو  کتاب کی افادیت  اور قیمتی مباحث کے پیشِ نظر ہم نے مناسب سمجھا کہ اس کتاب کو بھی جدید کتابت کے ساتھ  از سرِ نو کمپوز کرواکر اپنی اس کتاب کا حصہ بنالیا جائے۔  کتاب ہٰذا میں سب سے آخری  مضمون پروفیسر یوسف سلیم چشتی صاحب کی کتاب "تاریخ تصوف" سے مستعار لیا گیا ہے۔ یہ مضمون "اسلامی تصوف میں غیر اسلامی نظریات کی آمیزش" کے نام سے  انجمن خدام القرآن لاہور نے  اکتوبر ۱۹۷۶ء میں الگ سے کتابی شکل میں شائع کیا تھا۔ تاہم اس کے بعد اس کے کسی جدید ایڈیشن سے متعلق ہمیں کوئی معلومات نہ مل سکی۔ چونکہ یہ مضمون نہایت قیمتی مباحث  اور حقائق پر مشتمل  ہے جو کہ ہمیں بتاتا ہے کہ کس طرح برِ صغیر پاک و ہند میں رائج تصوف میں چور دروازوں سے  کئی فتنے داخل ہوئے ہیں  اور کس طرح  اسمعٰیلی داعیوں اور باطنیت کے علمبرداروں نے تصوف کے بھیس میں اپنی تعلیمات کو مشرف با اسلام کرنے کی کوشش کی ہے، سو اسی ضمن میں سوچا کہ پرانی طرز کی کتابت پر مشتمل اس مضمون کی بھی جدید کمپیوٹرائز کتابت کرواکر اس کو اپنی اس کتاب کا حصہ بنالیا جائے۔  الغرض اصلاحِ عقائد اور علم کی باز یافتی کے ضمن میں  پانچ جید علماء کی  مدلل تحاریر پر مشتمل یہ کتاب  بنام "دینِ تصوف" اب آپ کے ہاتھ میں ہے۔ امید کرتے ہیں کہ قارئین ہماری اس کاوش کو پسند فرمائیں گے اور عنداللہ یہ کتاب ہماری مغفرت و نجات کا موجب  بن سکے گی۔ اللہ رب العزت سے دعا ہے کہ وہ اس کام کو ہماری آخرت کے  لئے زادِ راہ بنائے اور اس کتاب کی اشاعت کے سلسلے میں شامل تمام لوگوں کو روزِ قیامت  اپنے سائے تلے جمع کرے۔ آمین۔ جن حضرات کو یہ کتاب درکار ہو وہ حارث پبلی کیشنز کے پیج   پرکتاب آرڈر کرکے بذریعہ ڈاک منگواسکتے ہیں۔ پیج کا لنک درج ذیل ہے: https://m.facebook.com/story.php?story_fbid=159185748804306&id=110625690326979 تحریر: محمد فھد حارث

##############################
https://web.facebook.com/mohammad.f.haris/posts/10158366601789903
سخت ضرورت ہے کہ مسلک پرستی سے اوپر اٹھ کر اسلام کی ترویج و اشاعت کی جائے۔ علماء کے فہم سے استفادہ کیا جائے لیکن ان کو مقدس گائے کا درجہ نہ دیا جائے۔ ان کا از حد احترام کیا جائے لیکن ان کی پرستش میں مبتلا نہ ہوا جائے۔ ایک دوسرے پر اپنے  مسلک کی حقانیت ثابت کرنے کے بجائے  ایک دوسرے کو دین کی صحیح بات پہنچانے پر زور دیا جائے۔ یہ نہ کہا جائے کہ مسلکِ احناف ہی حق ہے یا مسلکِ اہلحدیث میں ہی عافیت ہے کیونکہ چاہے آپ اپنے دعویٰ میں صائب ہی کیوں نہ ہو لیکن یہ چیز لوگوں کو ضد دلاتی ہے۔ بلکہ یہ بتایا جائے کہ حق صرف وہ ہے جو قرآن و سنت میں مذکور ہے اور عافیت صرف قرآن و سنت کی اتباع میں ہے۔ کوشش کرکے  مسلکی تعصب سے بالاتر ہوکر  تبلیغِ دین کی  جائے۔ بس لوگوں کو یہ بتادیجئے کہ کیا صحیح ہے اور کیا غلط پھر ان کو خود فیصلہ کرنے دیجئے۔ دوسرے کے بزرگوں کی غلطیاں ضرور بتائیے لیکن ان کو دشنام نہ دیجئے کہ وہ پلٹ کر آپ کے بزرگوں پر وار کرینگے اور  پھر اس مسلکی مناظرے کے پیچھے اسلام کہیں کھو کر رہ جائے گا اور صرف مسلک  ہی باقی رہ جائے گا۔ فرشتہ یا کامل کوئی نہیں۔ جس کی جوبات اچھی لگے وہ لے لیجئے اور جو خلافِ قرآن و سنت محسوس ہو اس سے برات کا اظہار کردیجئے۔ ہر وقت  کی تنقید بھی اچھی نہیں۔ ایجابیت میں بہت جاذبیت ہوتی ہے جب کہ تنقید میں نا چاہتے ہوئے بھی سلبیت در آتی ہے اور سلیم الفطرت لوگ سلبیت سے  تنفر محسوس کرتے ہیں۔ روزِ قیامت صرف اعمال ہی ساتھ جائینگے۔ علم کا حصول اگر اعمال کی درستگی کے لئے ہو تو فبھا لیکن اگر محض علمی دھاک بٹھانے یا مناظرے جیتنے کے لئے ہو تو گلے کا طوق جس میں آگ لگی ہوئی ہو۔ نبی ﷺ نے فرمایا کہ لوگوں کو دین سے رغبت دلاؤ نفرت نہ دلاؤ ۔ پس مت الجھائیے لوگوں کو ایسے مباحث میں جن کے تحت ضد میں آکر وہ صحیح دین سے دور جا پڑیں۔ بس ان کو صحیح بات بتادیجئے اور پھر اللہ سے ان کی ہدایت کے لئے دعا کیجئے۔ آپ کے نزدیک  جتنے آپ کے علماء لائقِ احترام ہیں، اتنے ہی مخالف کے نزدیک اس کے علماء۔ کسی کے عالم کو برا بھلا کہہ کر آپ اسکو نہ صرف اپنے عالم پر دشنام کا  موقع فراہم کرتے ہیں بلکہ اس کو حق بات قبول کرنے سے بھی کوسوں دور کردیتے ہیں۔  نہایت برے ہوتے ہیں وہ لوگ جو محض ضد میں آکر کسی سے بغض پال لیں اور پھر اس کے درپے آزار ہو کر ساری توانائیاں اس کے رد میں استعمال کریں۔ ازروئے قرآن عدل کا دامن کسی صورت ہاتھ سے نہیں چھوڑنا چاہیئے۔ کسی کے سر بس اتنی ہی بات مونڈھئے جتنے کا وہ مرتکب ہے۔ اپنی طرف سے اس پر  قیاسی الزامات نہ دھرئیے کہ دلوں کا حال اللہ ہی بہتر جانتا ہے۔ کسی کو مطعون کرنے سے قبل یہ دیکھ لیجئے کہ اس کی دین کے لئے مساعی میں شر کا پہلو غالب ہے یا خیر کا۔ اور پھر اسی حساب سے اس کے ساتھ معاملہ کیجئے۔ ساتھ ذرا یہ بھی ضرور دیکھئے کہ اس کے تقابل میں آپ کہاں کھڑے ہیں۔ بعض لوگوں کی عادت انتہائی قبیح ہوتی ہے کہ خود تو کچھ کرنا نہیں ہوتا محض تنقید کے علاوہ جبکہ دوسرے کو کرتا دیکھ کر اس پر نقد آراء ہونا اپنا فرضِ منصبی سمجھتے ہیں۔ تنقید کا حق صرف اس کو حاصل ہے جو اصلاح کا بیڑہ بھی اٹھائے ہوئے ہو۔  علماء کا ادب کرنا سیکھئے کہ وہ علم کے وارث ہیں اور ہمارے معاشرے میں علم ان سے ہی زندہ ہے۔  تحریر: محمد فھد حارث

##############################
https://web.facebook.com/mohammad.f.haris/posts/10158365934864903
سید مودودی مرحوم کی کتاب ’’تحریک آزادی ہند اور مسلمان‘‘ حصہ دوم صفحہ ۴۰

##############################
https://web.facebook.com/mohammad.f.haris/posts/10158363289299903
کیا مسندِ احمد غریب سند اور ضعیف راویوں سے مروی ہے؟ ============ کراچی کے حافظ عاطف صاحب نے آج ایک  پوسٹ نقل کی جس  میں یہ دعویٰ کیا کہ مسند احمد امام احمد سے ثابت نہیں بلکہ یہ غریب سند سے مروی ایک ضعیف اور ناقابل اعتماد کتاب ہے۔  اب معلوم نہیں کہ  یہ تحقیق حافظ عاطف صاحب  کی خود کی  کردہ ہے یا پھر انہوں نے علامہ تمنا عمادی  کی کتاب "مسند احمد کی حقیقت" سے سرقہ کی ہے، واللہ اعلم! سرِ دست ہم حافظ عاطف کے اس استدلال کا جائزہ لینا چاہیں گے کہ مسند احمد کی روایت غریب ہے  جو کہ امام احمد بن حنبل سے ان کے بیٹے عبداللہ بن احمد، عبداللہ بن احمد سے ابو بکر احمد بن جعفر القطیعی اور ابو بکر القطیعی سے حسن بن علی ابن  مذہب پر مشتمل ہے۔ کیونکہ  یہ سلسلہ سند نقل کرنے کے بعد ہی ان چاروں حضرات میں سے ہر ایک پر  حافظ عاطف صاحب نے کلام کیا ہے اور  عبداللہ بن احمد سے لیکر ابن المذہب تک سب کو ناقابلِ حجت قرار دیکر مسند احمد کو امام احمد بن حنبل سے غیر ثابت باور کروایا ہے۔   اس سلسلے میں سب سے اول یہ عرض ہے کہ علامہ تمنا عمادی اور حافظ عاطف صاحب دونوں سے یہاں سخت سہو یا کم علمی کے سبب غلطی ہوئی ہے کہ انہوں نے مسند احمد کی سند کو فرد و غریب قرار دے دیا جبکہ حقیقت یہ ہے کہ امام احمد بن حنبل سے  اس مسند کو روایت کرنے میں کئی لوگ شامل  ہیں۔ اور یہیں حافظ عاطف اور علامہ تمنا عمادی کا  بنیادی استدلال غلط ثابت ہوجاتا ہے۔  نامور محدث امام ابو موسیٰ محمد بن ابی بکر المدینی (متوفیٰ ۵۸۱ ھ) نے اپنی کتاب  خصائص المسند صفحہ ۱۶۶ میں امام احمد بن حنبل کے شاگرد حافظ یعقوب بن یوسف المطوعی (متوفیٰ ۲۸۷ھ) کا قول نقل کیا ہے کہ میں نے تیرہ سال دیکھا کہ امام احمد بن حنبل اپنی اولاد کو مسند پڑھارہے ہیں۔ یہاں حافظ یعقوب نے جمع  کا صیغہ اولاد استعمال کیا ہے جس کا واضح مطلب ہے کہ حافظ یعقوب نے  عبداللہ بن احمد بن حنبل کے علاوہ امام احمد کو اپنی دوسرے بیٹوں کو بھی مسند پڑھاتے دیکھا تھا۔ اسی بات کی وضاحت  حنبل بن اسحٰق (متوفیٰ ۲۷۳ ھ) سے طبقات الحنابلہ صفحہ ۱۰۲ میں اس طرح سے مروی ہے کہ حنبل بن اسحٰق فرماتے ہیں کہ میرے چچا امام احمد بن حنبل  نے مجھے اور اپنے دونوں لڑکوں (صالح اور عبداللہ) کو مسند پڑھائی۔ گویا  یہ بات تو ثابت ہے کہ امام احمد بن حنبل نے اپنے لاکھوں شاگردوں کے علاوہ تین اشخاص کو  مسند خاص کر پڑھائی جن میں حنبل بن اسحٰق، عبداللہ بن احمد اور صالح بن احمد شامل ہیں۔  یہی وجہ رہی کہ  ابو بکر القطیعی کی ولادت ۲۷۴ھ سے قبل ہی مسند کی بابت لوگ جانتے تھے اور مسند لوگوں میں معروف تھی۔ جیسا کہ  خصائص المسند  صفحہ ۱۶۴میں حافظ حنبل بن اسحٰق  (متوفیٰ ۲۷۳ھ) کا قول مذکور ہے کہ امام احمد بن حنبل نے ہم سے فرمایا کہ میں نے مسند کو ساڑھے سات لاکھ سے زائد طرق حدیث سے انتخاب کیا ہے۔ اب خود دیکھ لیجئے کہ ابو بکر القطیعی کی ولادت سے ایک سال قبل وفات پاجانے والے حنبل بن اسحٰق مسند کی بابت احمد بن حنبل کا قول نقل فرمارہے ہیں جو کہ اس بات پر شاہد ہے کہ مسند احمد امام احمد نے اپنی زندگی میں ہی مدون کرلی تھی ۔ اس بات کی مزید توضیح خصائص المسند  صفحہ  ۱۶۴ میں موجود ابو بکر بن حامد الفقیہ کے اس قول سے ہوجاتی ہے جو کہ وہ عبداللہ بن احمد سے نقل کرتے ہیں کہ عبداللہ فرماتے ہیں کہ  میں نے اپنے والد سے پوچھا کہ آپ کتابوں کی تصنیف کو تو پسند نہیں کرتے پھر کیا وجہ ہوئی کہ آپ نے مسند خود تالیف فرمائی۔ احمد بن حنبل نے جواب دیا کہ  تاکہ اختلاف کے وقت یہ امت کی رہنمائی کرے۔ اب اگر عبداللہ بن احمد سے اسکی روایت صرف ابو بکر القطیعی کرنے والے ہوتے تو ابو بکر القطیعی کی ولادت سے قبل مسند احمد بن حنبل کیونکر معروف و مشہور ہوسکتی تھی کہ امام احمد اس کی بابت  لوگوں کو بتاتے یا  بقول عبداللہ بن احمد  خود امام احمد بن حنبل اس کو تالیف کرکے جا چکے تھے۔ پھر یہ بات بھی غلط ہے کہ مسند احمد  صرف ابو بکر القطیعی سے مروی ہے جن سے صرف ابن المذہب آگے روایت کرتے ہیں۔  حافظ ابو موسیٰ المدینی نے خصائص المسند میں صاف تصریح کی ہے کہ وہ اپنے  والد کے ساتھ ۵۰۵ھ میں حافظ ابو علی الحسن بن الحداد (متوفیٰ ۵۱۵ھ) کے ہاں درس میں گئے جبکہ ان پر مسند پڑھی جارہی تھی حافظ ابو علی نے یہ سند روایت کی تھی۔ امام ابو نعیم  (متوفیٰ  ۴۳۰ھ) سے اور وہ اسے روایت کرتے تھے اپنے دو استادوں یعنی حافظ ابو علی محمد بن احمد بن الحسن الصواف (متوفیٰ ۳۵۹ھ) اور حافظ ابو بکر القطیعی (متوفیٰ ۳۶۸ھ)  سے۔ گویا مسند احمد صرف ابو بکر القطیعی سے روایت ہوکر آگے نہیں گئی بلکہ  حافظ ابو علی الصواف سے بھی مروی ہے اور ان دونوں سے امام ابو نعیم الاصبہانی روایت کو آگے بڑھاتے ہیں۔  پس ابو بکر القطیعی سے محض ابن المذہب کے روایت کرنے والی بات بھی درست نہیں۔ مزید ایک اور سند بھی  ملاحظہ کرلیتے ہیں جس کا تذکرہ محدث علامہ ذلانی  نے اپنی کتاب "قطف الثمر فی رفع اسانید المصنفات فی الفنون و الاثر" صفحہ ۲۵  پر کیا ہے: الفخر بن البخاری عن ابی الیمن الکندی عن ابی بکر محمد بن عبدالباقی الانصاری عن الحسن بن علی الجوھری عن ابی بکر القطیعی عن عبداللہ بن احمد۔ گویا ابو بکر قطیعی سے ابن المذہب کے علاوہ الحسن بن علی محمد الجوہری (متوفیٰ ۴۵۴ھ) بھی مسند کو روایت کرتے ہیں۔ پس عبداللہ بن احمد سے مسند کو ابو بکر القطیعی کے علاوہ  حافظ ابو علی محمد بن احمد بن الحسن الصواف بھی روایت کرتے ہیں اور ان سے آگے ابو نعیم الاصبہانی  مسند کی روایت کو آگے بڑھاتے ہیں۔ جبکہ  ابو بکر القطیعی سے ابن المذہب کے علاوہ  الحسن بن علی محمد الجوہری بھی مسند کی روایت کو آگے بڑھاتے ہیں۔ سو مسند  کی روایت پر تفرد کا الزام  درست معلوم نہیں ہوتا اور  معترضین کی کتب علم الحدیث  کے قلتِ مطالعہ کی طرف اشارہ کرتا ہے۔ اصل بات یہ ہے کہ مسند کو امام احمد سے کئی لوگوں نے روایت کیا بشمول ان کے بیٹے عبداللہ بن احمد کے اور پھر عبداللہ کے بھی کئی تلامذہ جیسے  ابو علی الصواف، حافظ علی بن محمد البغدادی، حافظ  ابو محمد احمد بن عبداللہ المزنی وغیرہ نے ان سے مسند روایت کی بشمول ابو بکر القطیعی کے اور ابو بکر القطیعی سے ابن المذہب کے علاوہ الحسن بن علی محمد الجوہری نے بھی مسند کی روایت کو آگے بڑھا یا۔ یہی وجہ رہی کہ ابو بکر القطیعی کے انتقال کے محض ۹ سال کے اندر مسند احمد بن حنبل اس قدر مشہور و معروف ہوچکی تھی کہ  ابن اسحٰق بن ندیم نے اپنی کتاب الفہرست جس میں انہوں نے ۳۷۷ھ تک لکھی جانے والی  کتابوں کے احوال درج کئے ہیں ، میں امام احمد بن حنبل کی تیرہ کتابوں   کا ذکر کرتے ہوئے مسند احمد بن حنبل کا بھی ذکر کیا ہے اور لکھا ہے کہ کتاب المسند یحوی علی نیف و اربعین الف حدیث یعنی مسند میں ۴۰ ہزار کے اوپر احادیث موجود ہیں۔ اب عقل سے سوچا جائے اگر مسند احمد بن حنبل کسی غریب، فرد یا غیر ثابت روایت سے مروی کتاب ہوتی تو یہ کیونکر ممکن ہوسکتا تھا کہ ابن ندیم ایسی مجہول و غیر ثابت  کتاب  کو اپنی الفہرست میں شامل کرتے۔ مسند احمد کا الفہرست میں شامل ہونا ہی اس بات کو ثابت کردیتا ہے کہ ابو بکر القطیعی سے عرصہ پہلے امام احمد کی زندگی میں ہی مسند احمد مشہور و معروف ہوچکی تھی اور اس کو روایت کرنے والے کئی لوگ موجود تھے۔ جہاں تک حافظ عاطف صاحب نے  مسند کی سند کے رواۃ پر جرح کی ہے اور اس سلسلے میں  برقانی و امام ذہبی   وغیرہ کے اقوال  نقل کئے ہیں تو ان کی اصل توضیح ہم اگلی قسط کے لئے چھوڑ رکھتے ہیں ان شاءاللہ۔ فی الحال امید کرتے ہیں کہ ہماری ان گزارشات کے بعد حافظ عاطف صاحب مسند احمد کے غریب السند ہونے سے متعلق رجوع کرلینگے ان شاءاللہ۔ تحریر: محمد فھد حارث

##############################
https://web.facebook.com/mohammad.f.haris/posts/10158359074144903
دبستانِ نذیریہ (جلد دوم) ۔ برصغیر میں علم الحدیث کی تاریخ پر ایک وقیع تحقیق ============== ڈاکٹر محمود احمد غازیؒ  اپنے ایک محاضرے میں "برِصغیر میں علم الحدیث" کے متعلق فرماتے ہیں کہ شاہ عبدالعزیز محدث دہلوی  نے ستّر سال تک درسِ حدیث دیا اور ان کے شاگردوں میں تین حضرات سب سے نمایاں رہے۔ اتنے نمایاں کہ ان سے وہ روایتیں آگے چلیں  جو ہندوستان کے ہر علاقے میں پھیلیں۔ ان کے ایک شاگرد تھے جو شیخ الکل یعنی ہر فن میں سب کے استاد کہلاتے تھے ۔ وہ تھے حضرت میاں نذیر حسین محدث  دہلوی رحمہ اللہ۔ جن کے تلامذہ  کا ایک طویل سلسلہ چلا۔ میاں صاحب محدث دہلوی کے جو تلامذہ مشہور ہوئے، ان میں سے ایک علامہ وحید الزماں تھے جنہوں نے متون حدیث کی تقریباً تمام کتابوں کا اردو ترجمہ کیا اور اردو زبان کی تاریخ میں  پہلی مرتبہ صحیح بخاری، مسلم، ترمذی، موطا امام مالک اور حدیث کی بہت سی کتابیں اردو ترجمہ ہوکر سامنے آئیں۔ گویا اردو زبان میں حدیث کی کتابوں کے پہلے مترجم علامہ وحید الزماں ہیں جو حضرت میاں نذیر حسین محدث دہلوی کے شاگرد ہیں۔ ظاہر ہے اردو میں ان کتب کے تراجم کی اشاعت سے علم حدیث جتنا عام ہوا ہوگا اسکا اندازہ ہم کر سکتے ہیں۔ میاں نذیر حسین کے دوسرے شاگرد تھے علامہ شمس الحق عظیم آبادی، یہ اتنے بڑے محدث ہیں کہ اگر یہ کہا جائے کہ ان کے زمانے میں ان سے بڑا محدث کوئی نہیں تھا، یا اگر تھے تو ایک دو ہی تھے تو شاید مبالغہ نہیں ہوگا۔ انہوں نے دو کارنامے انجام دئیے جو بہت غیر معمولی تھے۔ ان کا ایک کارنامہ تو یہ تھا کہ انہوں نے "غایۃ المقصود" کے نام سے سنن ابو داؤد کی شرح لکھی جو بتیس جلدوں میں تھی۔ بہت افسوس  کی بات ہے کہ یہ شرح چھپ نہ سکی۔ بعد میں اس  کی تلخیص "عون المعبود" کے نام سے شائع ہوئی جو سنن ابو داؤد کی بہترین شرحوں میں سے ایک ہے۔ ان علامہ شمس الحق عظیم آبادی کے ایک شاگرد علامہ عبدالرحمٰن مبارکپوری تھے جو صف اول کے محدث تھے ۔ انہوں نے  سنن ترمذی  کی ایک شرح لکھی جس کا نام "تحفۃ الاحوذی" ہے۔ اس کے بارے میں  اگر یہ عرض کروں کہ یہ سنن ترمذی کی اتنی ہی بہترین شرح ہے جتنی بہترین شرح صحیح بخاری کی فتح الباری ہے تو شاید مبالغہ نہ ہوگا۔ جامع ترمذی کی اس سے بہتر  کوئی اور شرح موجود نہیں ہے۔ (محاضراتِ حدیث: برِصغیر میں علم الحدیث۔ صفحہ:  ۴۲۹ تا ۴۳۰) ڈاکٹر محمود احمد غازی مرحوم ،جو جید حنفی عالم و فقیہ ہیں، جس  عالم و محدث  یعنی میاں  نذیر حسین دہلوی رحمہ اللہ کو یہ خراجِ عقیدت پیش کر رہے ہیں وہ برصغیر میں اہلحدیث فکر کے سرخیل اور اکابر میں سے ہیں۔ ان کے تلامذہ کے احوال پر حال ہی میں ایک  نہایت وقیع کتاب بنام "دبستانِ نذیریہ جلد دوم" دار ابی الطیب سے شائع ہوکر منظرِ عام پر آئی ہے جو  محترم محمد  تنزیل صدیقی الحسینی حفظہ اللہ کی علمی کاوش ہے ۔ چونکہ اس احقر کو ابھی تک بالاستیعاب کتاب کے مطالعے کا موقع میسر نہ آسکا  سو کتاب کے مندرجات سے متعلق کچھ مفصل عرض کرنے سے قاصر ہوں، تاہم کتاب کی فہرست دیکھ کر کتاب کے مطالعہ کا شوق بڑھ گیا ہے کہ یہ محض میاں نذیر حسین دہلوی کے تلامذہ کا تذکرہ نہیں بلکہ برِصغیر میں علم الحدیث کی اشاعت و ترویج کی تاریخ  ہے۔ یہ ایک ایسا علمی کارنامہ ہے جس پر علماء اور طالبانِ  برِصغیر جس قدر فخر کریں کم ہے۔ محمد تنزیل صدیقی الحسینی صاحب نے کڑی محنت اور  دقیق تحقیق کے بعد کتابِ ہذا میں  اتر پردیش ہندوستان سے تعلق رکھنے والے تلامذۂ میاں نذیر حسین دہلوی کے تذکروں کو اس جلد میں جمع کردیا ہے جہاں وہ مختلف مقامات کے ناموں سے عنادین قائم کرکے ان تلامذہ  کے حالات کو ان کے محّلِ قیام کے لحاظ سے  ترتیب دیتے جاتے ہیں۔ اس سلسلے میں جن مقامات اور علاقوں کے علماء کا تذکرہ آیا ہے ان میں  غازی پور،  بنارس،  اعظم گڑھ، مئو، گورکھپور، اور اس احقر کے اجداد کی جنم بھومی الٰہ آباد وغیرہ  شامل ہیں۔  کتاب پر حرفِ آغاز حافظ شاہد رفیق حفظہ اللہ کا ہے جن کی کتاب "یادگارِ سلف"  جو کہ  حافظ محمد  عبداللہ محدث  غازی پوریؒ جیسے جید  محدث و عالم کے حالاتِ زندگی و خدماتِ علمیہ پر مشتمل ہےاورہندوستان کے محدثین کی تاریخ سے متعلق ان کے رسوخ فی العلم پر شاہد ہے ۔یقیناً اس کتاب کا حرفِ آغاز بھی "یادگارِ سلف" کی طرح چند صفحوں میں ہی سہی لیکن اپنے اندر بیش بہا معلومات اور وقیع مبحث رکھتا ہوگا کہ حافظ شاہد رفیق حفظہ اللہ اس سلسلے میں   استناد کا درجہ رکھتے ہیں۔  جبکہ کتاب پر مفصل مقدمہ  فضیلۃ الشیخ مولانا ابو القاسم فاروقی حفظہ اللہ کا ہے۔ مولانا ابو القاسم فاروقی حفظہ اللہ  کے علمی توسع  اور کثیر الجہتی مطالعہ کے سبب یہ امر تو یقینی ہے کہ یہ مفصل مقدمہ خود اپنے اندر  موضوع سے متعلق نہایت وسیع تاریخی مباحث  رکھتا ہوگا۔ الغرض کتاب پر مفصل تبصرہ تو ان شاءاللہ کتاب پڑھنے کے بعد ہی ممکن ہوسکے گا، سرِ دست ایک  طائرانہ نظر ڈال کر کتاب سے متعلق جو تاثر ابھرا اس کو آپ قارئین کے سامنے رکھ دیا ہے۔ جن حضرات کو علمائے اہلحدیث کے حالات یا پھر برِ صغیر میں علم الحدیث کی تاریخ سے دلچسپی ہے، ان کے لئے یہ کتاب کسی جوہر سے کم نہ ہوگی۔ جن حضرات کو یہ کتاب درکار ہو وہ درج ذیل پتے  سے کتاب منگواسکتے ہیں: مکتبہ بیت السلام، اردو بازار، لاہور فون نمبر: 04237320422 مکتبہ دارالاحسن ، یٰسین آباد، کراچی فون نمبر: 03333738795 رعایتی قیمت: 750 روپے تحریر: محمد فھد حارث

##############################
https://web.facebook.com/mohammad.f.haris/posts/10158355820354903
ابھی ہندوستان میں ایک بھائی سے بات ہوئی۔ تین دن سے انکا واٹس اپ آف لائن جارہا تھا۔ خیریت پتہ کرنے کو انکو کال کی تو معلوم چلا کہ شہریت بل کے خلاف ہندوستان میں ہنگامے بڑھتے جارہے ہیں۔ اور اس انتہا پسند ہندو حکومت کی غنڈہ گردی یہ ہے کہ ملک کے مسلم اکثریتی علاقوں میں انٹرنیٹ کی سروس موقوف کرتی جارہی ہے تاکہ سوشل میڈیا پر عوامی ردعمل سامنے نہ آسکے۔ اس قدر سفاک، دجال اور آمر حکمران تو شاید ہی کبھی ہندوستان کو نصیب ہوئے ہوں۔ ہمارا دل اپنے ہندوستانی بھائیوں کے لئے بے چین ہے۔ اللہ رب العزت سے ہر دم ہر وقت اور بالخصوص تہجد میں اپنے ہندوستانی مسلم بھائیوں کی سلامتی کی خوب دعا کیجیے۔ ان شاءاللہ جلد ہی یہ ظالم انتہا پسند حکومت اپنے انجام کو پہنچے گی۔ حکومت پاکستان کو چاہیئے کہ اس نازک وقت میں ہر سطح پر ہندوستانی مسلمانوں کو اپنی بھرپور تائید و حمایت کا یقین دلائے اور ان کے لئے کسی بھی قسم کے اقدام کو سرانجام دینے سے قطعی گریز نہ کرے۔

##############################
https://www.facebook.com/mohammad.f.haris/posts/10158548088209903
مناظرہ باز ==== آپ احسن طریقے اور اسوہ حسنہ کے زیر اثر کسی کو بھی اپنی بات سمجھا سکتے ہیں، سمجھا نہ بھی پائیں تو کم از کم اس کو اپنی دعوت پر غور کرنے پر مجبور کرسکتے ہیں، لیکن مناظرہ باز و مجادلہ باز افراد کو کوئی مردمومن اپنی بات سمجھانا تو دور کی بات غور کرنے پر بھی مجبور نہیں کرسکتا، کیونکہ مناظرہ باز کا مقصد آپ کی بات سمجھنا نہیں بلکہ اس کا رد کرنا ہوتا ہے۔ اس کے ذہن میں یہ بات پہلے سے ہی راسخ ہوچکی ہوتی ہے کہ کسی بھی نظرئیے کی بابت اس کا یا اس کے استاد کا علم و تحقیق حرف آخر ہے، اصلاح کی ضرورت اس کو نہیں بلکہ ہر حال میں فریق مخالف کو ہے۔ پھر مد مقابل آنے پر اسکا مقصد صرف آپ کا ابطال رہ جاتا ہے۔ آپ کیا کہنا چاہتے ہیں، آپ کا اصل مدعا کیا ہے، اس سے اسکو کوئی سروکار نہیں ہوتا۔ اس کو سروکار ہوتا ہے تو صرف اس بات سے کہ کس طرح سے ممکن ہو اپنی یا اپنے استاد کی کہی بات کو حق ثابت کرے اور آپ کی بات کو غلط۔ اب چاہے اس بابت اسکو کمزور ادلہ کی طرف ہی رجوع کرنا پڑے یا پھر اپنے ہی اصولوں سے انحراف کرنا پڑے یا پھر بد اخلاقی کی نچلی سطح پر اترنا پڑے، وہ سب کچھ کر گزریگا اور یہ درحقیقت بہت ہی خراب صورتحال ہے۔ یاد رہے ایسے ہی لوگوں کے لئے قرآن فرماتا ہے کہ صم بکم عمی فھم لا یرجعون۔ ذیل کے اسکرین شاٹ میں ایک معروف و مشہور مناظرہ  باز صاحب کا تبصرہ دیکھا جاسکتا ہے جو کہ ماضی قریب کے ایک جید عالم  کو "گندہ" فرمارہے ہیں۔ یہ جید عالم کئی معروف اہل علم کے نہ صرف  تلمیذِ خاص تھے بلکہ کئی  دوسرے مشہور  اصحابِ فکر کے ہم درس و ہمعصر بھی تھے جو کہ اسلام آباد کی ایک نہایت معزز و علمی جامعہ میں تازندگی تدریس کے فرائض انجام دیتے رہے تھے۔ ان معروف و متقی اہل علم کے صاحبزادے کی شان میں  مناظر موصوف نے یہ "خوبصورت" الفاظ ادا فرمائے ہیں۔ پھر یاد رہے کہ مناظر موصوف  جن کے بارے میں یہ ہفوات ادا کررہے ہیں، وہ ان کے ہم مسلک ہی ہیں۔ یہ حال ہے ہمارے دین پرست طبقے کا۔  کچھ عرصہ قبل حارث پبلی کیشنز سے شائع شدہ کتاب "خلافتِ معاویہؓ و یزیدؒ" کی جدید طباعت پر بھی یہ "مناظرِ اسلام" ایسے ہی چراغ پا ہوئے تھے اور راقم  کی ہمشیر کے گھر  تک پہنچنے کی دھمکی دی تھی۔ ایسے لوگ  مانندِ کیچڑ ہوتے ہیں جو غلاظت سے اس قدر بھرپور ہوتے ہیں کہ  ان  میں پتھر پھینکتا خود کو ناپاک کرنے کے مترادف ہوتا ہے۔ ایسے لوگوں  کو نظر انداز کرنا ہی حکمت و دانائی کا تقاضہ اور اسلامی تعلیمات کا مطالبہ ہوتا ہے ۔ آپﷺ نے فرمایا کہ تم میں بدترین لوگ وہ ہیں جن سے لوگ ان کی بداخلاقی کے سبب بات کرنا ترک کردیں۔ افسوس کہ مناظر موصوف اسی کیٹیگری سے تعلق رکھتے ہیں۔ اس طور کے  " فاتحِ مسالک" اور "مناظرِ اسلام" اپنے مسلک پر کالے دھبے کی مانند ہوتے ہیں۔ جن لوگوں کو بات کرنے کی تمیز نہیں وہ اب لوگوں کو دین سکھائیں گے۔  جن کی گفتگو میں حیا کا فقدان ہو، ان کا ایمان ہی کامل نہیں ہوسکتا۔ نبیﷺ نے اسی سبب فرمایا تھا کہ جب تم میں حیا نہ ہو تو پھر جو چاہے کرو۔  ہمیں ہمیشہ اللہ سے ایسے بننے سے پناہ مانگنی چاہیئے۔ ابلیس کی یہ تلبیس بہت حسین ہوتی ہے کہ وہ آپکو باور کرواتا ہے کہ آپ اپنی بات کا دفاع کرکے حق بات کا دفاع کررہے ہیں جبکہ اصل میں آپکا مقصود حق بات کا دفاع نہیں بلکہ صرف اپنی بات کا دفاع مقصود ہوتا ہے چاہے وہ حق ہو یا ناحق۔ یاد رکھئے مناظرہ بازی سخت قبیح عمل ہے جو کہ انسان کو جلد یا بدیر کج فہم و ہٹ دھرم  اور بدتمیز و حیا سے عاری بنا کر ہی چھوڑتا ہے سو کوشش کیجئے کہ خود کو ابلیس لعین کی اس تلبیس سے بچا کر رکھیں اور اسکا سب سے اچھا حل یہ ہے کہ خود کو ہمیشہ ایک طالبعلم تصور کریں جو کہ مسلسل سیکھنے کے مراحل میں ہے اور جس کا اصل مقصود قرآن و حدیث کا اتباع ہے نا کہ مسلکی رجحان کا اتباع نہیں۔ پھر دیکھئے گا کہ حق خود بخود ان شاءاللہ آپ پر منکشف ہوتا جائیگا۔ تحریر: محمد فھد حارث

##############################
https://www.facebook.com/mohammad.f.haris/posts/10158544885329903
تراجم کی اہمیت و ضرورت ======== کسی قوم کے ترقی کرنے کی پہلی سیڑھی یہ ہوتی ہے کہ وہ دنیا بھر کی کتابوں میں بکھرے علم کو اپنی زبان میں منتقل کرنا شروع کردیتی ہے۔ جس زمانے میں مسلمانوں نے دنیا میں عروج حاصل کیا تھا، اس زمانے میں بیت الحکمۃ اور اس طرح کے دوسرے ادارے قائم کرکے یونانی اور دیگر زبانوں کی سائنس، فلسفہ اور تکوینی قوانین سے متعلق کتب کے عربی زبان میں ترجمہ کئے گئے تھے۔ اس زمانے میں روزانہ کی بنیاد پر دسیوں کتابوں کے ترجموں کا کام ہوتا تھا۔ اس کے بعد جب یورپ نے ترقی کی جانب سفر شروع کیا تو انہوں نے علم و حکمت سے بھرپور عرب سائنسدانوں اور فلاسفہ کی کتابوں کو  اپنی زبانوں میں نقل کرنا شروع کردیا۔ برطانیہ میں دریائے تھیمس کے کنارے مترجمین بیٹھے کتابوں کے ترجموں میں مصروف نظر آتے تھے اور یوں علم مشرق سے مغرب کی طرف منتقل ہوا۔ حال میں یہی  روش چین نے اپنائی  جہاں انہوں نے انگریزی زبان  کی  سائنس و ریسرچ سے متعلق ہزاروں لاکھوں کتابوں کا چینی زبان میں ترجمہ کرکے سائنس کی دنیا میں اپنا لوہا منوالیا۔ دراصل کسی بھی قوم کی ترقی میں علمی کتابوں کا اس قوم کی مادری زبان میں ہونا لازمی  تقاضہ ہے۔ ایک انسان کوئی زبان کتنی ہی اچھی اور مہارت کے ساتھ کیوں نہ سیکھ لے۔ وہ سوچتا صرف اپنی مادری زبان میں ہے، وہ زبان جو اس کی پہلی زبان ہوتی ہے۔ اور جس زبان میں انسان سوچ سکتا ہے اسی زبان میں وہ تفکر و تحقیق کرسکتا ہے۔ کسی دوسری زبان میں جب آپ کوئی کتاب پڑھتے ہیں تو دراصل آپ پہلے اپنے دماغ میں  اپنی مادری زبان میں اس زبان کا ترجمہ کررہے  ہوتے ہیں اور پھر اسکو سمجھنے کی کوشش کرتے ہیں، سو یوں ایک ایکسٹرا لیئر آجاتی ہے جو آپ کے سوچنے اور تفکر کرنے کی صلاحیت کو ماند کردیتی ہے۔ میں نے کچھ عرصہ ایک چائینیز ٹیلی کمیونیکشن کمپنی ہواوے (Huawei) میں بطور سینئر انجینئر پی ایس کور نیٹ ورک (PS Core Network)  کام کیا تھا۔ ہواوے میں کام کرنے کے بعد مجھے پتہ چلا کہ ہواوے آر این ڈی (R&D)  یعنی ریسرچ اینڈ ڈیولپمنٹ صرف اور صرف چینی زبان میں  ہے۔ ہواوے کے تمام ٹیکنیکل ڈاکومنٹس انگریزی کے ساتھ چینی زبان میں بھی موجود  ہوتے ہیں۔ یہاں تک کہ ہواوے کے آر این ڈی انجینئرز جو کہ  جی ایچ کیو (GHQ) یعنی  چین میں مقیم ہوتے ہیں، ان میں سے بعض کو انگریزی کا ایک لفظ نہیں آتا ۔ وہ صرف چینی زبان سمجھتے، پڑھتے اور اسی میں تحقیق کرتے ہیں۔ یہ تھرڈ لیول سپورٹ (Third Level Support)  کہلاتی ہے، سیکنڈ لیول سپورٹ (Second Level Support) پر وہ چینی باشندے رکھے جاتے ہیں جو کسی قدر انگریزی میں مہارت رکھتے ہیں۔ اس سیکنڈ لیول سپورٹ کا کام  مقامی  کمپنیز سے انگریزی میں  رابطہ رکھنا ہوتا ہے  تاکہ جب بھی نیٹ ورک میں کوئی مسئلہ آئے تو یہ مقامی لوگوں سے انگریزی میں بات کرکے اسکو حل کرنے کی کوشش کریں اور اگر ان سے حل نہ ہوسکے تو پھر تھرڈ لیول سپورٹ سے رابطہ کریں جو کہ صرف چینی زبان ہی سمجھتی ہے۔ اس کی وجہ صرف یہ ہے کہ دنیا میں ترقی کرنے کے لئے چینی قوم نے اس راز کو بہت جلد پالیا تھا کہ اگر ان کو دنیا میں آگے بڑھنا ہے تو ان کو  دنیا کے علوم اپنی زبان میں منتقل کرنے ہونگے، انہوں نے ایسا کیا اور آج دنیا ان کی ترقی اور ترقی کی رفتار  کے آگے حیران و ششدر ہے۔ اصل مسئلہ صرف ہم مسلمانوں کے ساتھ ہے کہ ہم نے مرعوبیت کے زیرِ اثر کبھی اپنی زبانوں میں علم و حکمت اور سائنسی کی تعلیمات کو اس طور سے منتقل کیا ہی نہیں جس طور سے ان کو منتقل کرنے کی ضرورت تھی۔ اردو زبان کے ساتھ تو چلیں  کسی حد تک الفاظ کے ذخیرے کی کمی کا مسئلہ تھا لیکن عربی زبان تو اس دولت سے مالا مال ہے جہاں ایک  لفظ کے دسیوں مترادف ہوتے ہیں لیکن اس کے باوجود ہم دیکھتے ہیں کہ عربی زبان میں بھی اس طرح کے تراجم کا کوئی خاص اہتمام نہیں کیا گیا اور وہاں تمام سائنسی اور ٹیکنیکل ڈاکومنٹس انگریزی میں ہی ہوتے ہیں۔ جبکہ یہ بھی حیرت کی بات ہے کہ  ہم آج تک اردو میں موبائل  و کمپیوٹر کے لئے کوئی لفظ مروج نہیں کرسکے جبکہ عربی میں موبائل کے لئے جوال اورکمپیوٹر کے لئے حاسوب جیسے الفاظ عرصہ سے رائج العام ہیں۔ اردو  زبان میں تراجم اور اس زبان کے احیاء کے لیے مولوی عبدالحق مرحوم کی لگن اور اردو یونیورسٹی کاقیام ایک نہایت خوش آئند قدم تھا لیکن معلوم نہیں پڑتا کہ ان کے انتقال کے بعد اس متعلق مزید پیش رفت ہوئی بھی یا نہیں۔ یاد رکھئے جب تک ہم علم  و حکمت کی کتابوں کے اردو زبان میں تراجم نہیں کرینگے تب تک ہماری حیثیت محض ناقلین  کی رہے گی جو کہ مغرب کی سائنسی و اقتصادی ترقی کے محتاج رہتے ہوئے اپنا خام مال ان مغربی ملکوں کو  سستے داموں دے کر ان خام مال  سے بنی ہوئی مصنوعات مہنگے داموں خریدنے پر مجبور  رہیں گے کیونکہ ہم خود اس قابل نہیں  کہ اپنے ہی پیدا کردہ خام مال کو اپنی ضروریات کے لئے استعمال کرسکیں۔ پس بہت ضرورت ہے کہ زندگی کے ہر شعبے میں اردو زبان میں کتابوں کے تراجم ہوں، چاہے وہ دین سے متعلق ہو یا دنیا سے متعلق۔ قرآن ، حدیث، سائنس، فلسفہ،فنانس، ایکچوریل سائنسز، ایگری کلچر، مارکیٹنگ، میڈیکل، میڈیسن غرض ہر شعبہ کی کتابوں کا اردو میں ترجمہ کیا جائے اور اسی زبان میں ان کتابوں کو پڑھایا جائے تاکہ  ہم تحقیق  کے میدان میں اتر کر ترقی کی شاہراہ پر گامزن ہوسکیں۔  تحریر: محمد فھد حارث

##############################
https://www.facebook.com/mohammad.f.haris/posts/10158548287984903
چند "بدنام" مصلح  ===== **** عنایت اللہ شاہ بخاری **** آپ ۱۹۱۵ عیسوی کے آس پاس کشمیر میں پیدا ہوئے۔ آپ کے اساتذہ میں علامہ انور شاہ کاشمیری، علامہ شبیر احمد عثمانی، مفتی کفایت اللہ دہلوی ، اعزاز علی امروہی اور دوسرے اکابر دیوبند علماء شامل ہیں۔ پاکستان بننے سے قبل آپ کچھ عرصہ مجلس احرار سے بھی وابستہ رہے۔ ۱۹۵۳ کی تحریک ختم نبوت کے سرگرم کارکن تھے اور اس سلسلے میں پابند سلاسل بھی ہوئے۔۱۹۵۷ میں آپ نے تنظیم اشاعت التوحید و السنۃ کی بنیاد رکھی۔آپ ایک بہت اعلیٰ خطیب تھے۔ آپ کے بیشتر خطبات توحید و سنت کی حقیقت اور شرک و بدعت سے بیزاری پر مشتمل ہوتے تھے۔ آپ کچھ عرصہ جمعیت علمائے اسلام کے ضلعی امیر بھی رہے۔ بعدازاں علامہ احتشام الحق تھانوی کی صدارت میں قائم نظام اسلام پارٹی کے نائب صدر مقرر ہوئے۔ساتھ ہی مرکزی مجلس عمل برائے ختم نبوت کے سرگرم کارکن بھی تھے۔ پاکستان کے شہر گجرات میں آپ نے ایک اسلامی جامعہ بنام ضیاء الاسلام بھی قائم کی ۔ آپ کی تالیفات میں شجرہ بدعات، تذکرۃ البخاری اور ادخال الباغین وغیرہ کافی مشہور ہیں۔ ۲۰ مئی ۱۹۹۹ کو شدید علالت کے بعد آپ اپنے خالق حقیقی سے جاملے۔ **** شیخ القرآن علامہ محمد طاہر پنج پیر **** علامہ محمد طاہر صاحب پنج پیر ضلع صوابی کے ایک گاؤں پنج پیر میں سن ۱۹۱۶ عیسوی میں پیدا ہوئے۔آپ کے اساتذہ میں تلمیذ علامہ رشید احمد گنگوہی علامہ حسین علی الوانی، نصیر الدین غور غشوی اور علامہ عبید اللہ سندھی وغیرہم شامل ہیں۔ ۱۹۳۵ میں آپ نے دارلعلوم دیوبند سے سند فراغت حاصل کی ۔بعدازاں علامہ حسین علی الوانی کے کہنے پر آپ میانوالی تشریف لے گئے اور مدرسہ مظہر العلوم جو کہ اب مدرسہ عربیہ تعلیم القرآن کہلاتا ہے میں درس و تدریس کی ذمہ داری انجام دی اور شرک و بدعت کے خلاف خوب جم کر کام کیا۔ آج میانوالی اور صوبہ سرحد میں جو توحید کی تعلیمات اور شرک و بدعت سے بیزاری کا رواج عام ہے، وہ علامہ طاہر کی تبلیغی کاوشوں اور دروس قرآن کا نتیجہ ہے۔علامہ عنایت اللہ شاہ بخاری سے آپ کے قریبی تعلقات رہے اور انہیں تعلقات کی بناء پر آپ نے ۱۹۵۷ میں علامہ عنایت اللہ شاہ کے ساتھ ملکر تنظیم اشاعت التوحید و السنۃ کی بنیاد رکھی جس کے ۱۹۸۵ میں آپ مرکزی امیر بھی مقرر ہوئے۔ اپنی زندگی کے ابتدائی ایام میں آپ انگریزوں کے خلاف جہاد میں بھی سرگرم عمل رہے۔ آپ کثیر التصانیف بزرگ تھے ۔ آپ کی تصانیف میں البصائر للمتوسلین باھل المقابر، العرفان فی اصول القرآن،اصول السنة لرد البدعة اور ضياءالنور لدحض البدع و الفجور وغیرہ جیسی کتب شامل ہیں۔ راہ توحید و سنت میں آپ کو کافی صعوبتیں برداشت کرنا پڑیں۔ ۲۹ رجب ۱۴۰۷ یعنی ۲۹ مارچ ۱۹۸۷ کو آپ کا انتقال ہوگیا۔ **** علامہ محمد حسین شاہ نیلوی **** محمد حسین شاہ نیلوی ۱۹۲۲ میں نیلہ ضلع جہلم جو کہ اب ضلع چکوال کہلاتا ہے میں پیدا ہوئے۔آپ نے ابتدائی تعلیم اپنے چچا علامہ محمد شاہ جہلمی سے حاصل کی جو کہ شیخ حسین علی اور مفتی کفایت اللہ دہلوی کے شاگرد خاص تھے۔ بعدازاں آپ نے فلسفہ، ریاضی، فلکیات، کتب تفسیر، منطق اور دوسرے علوم کی تکمیل مولانا ولی اللہ خان صاحب سے تلمذ کے دوران میں کی۔ مفتی عبدالرشید احمد لدھیانوی اس زمانہ میں ان کے ہم سبق تھے۔ کچھ عرصے بعد مدرسہ امینیہ دہلی چلے گئے جہاں مفتی کفایت اللہ دہلوی اور مولانا خدا بخش سے حدیث کی تمام کتب پڑھیں اور دورہ حدیث کی تکمیل کی اور یہی سے سند فراغت حاصل کی۔ فراغت کے بعد مدرسہ امینیہ میں ہی درس و تدریس کے فرائض انجام دیتے رہے۔ قیام پاکستان کے بعد چوکیرہ، بھیرہ اور سرگودھا کے مختلف مدارس میں پڑھاتے رہے۔ توحید کے اثبات اور شرک کے رد پر آپ نے کافی کام کیا۔ آپ کی مشہور تصانیف میں ندائے حق جو کہ تین جلدوں میں ہے کافی مشہور و معروف ہے۔ ۱۹ فروری ۲۰۰۶ میں آپ کی وفات ہوئی اور پنڈی میں دفن کئے گئے۔ نوٹ: یہ ایک پرانی تحریر ہے جو کہ ایک صاحب کے استفسار پر دوبارہ شئیر کی جارہی ہے۔ مذکورہ علماء سے احقر کا تعلق صرف ان کی جملہ کتب کے قاری کی حیثیت سے ہے۔ سو اس پوسٹ کو کسی طورسےمسلکی بنیادوں پر نہ لیا جائے۔  تحریر: محمد فھد حارث

##############################
https://www.facebook.com/mohammad.f.haris/posts/10158554358019903
ویلنٹائن ڈے ==== آج ۱۴ فروری ہے اور ہر سوں لال غباروںاور پھولوں کا سماں بندھا ہوا ہے۔ نوجوان جوڑے اس دن ایک دوسرے کو تحفے تحائف دینے میں مصروف ہیں۔ ہماری نوجوان نسل میں سے بیشتر افراد کو دین کی بنیادی تعلیمات تو کجا، اخلاقیات کی بنیادی تعلیمات بھی نہیں معلوم۔ ان کی نظروں میں ویلنٹائن  ڈے اپنی محبت کے اظہار کا صرف ایک "بے ضرر" سے طریقہ ہے سو اس بابت اسلام پسندوں کو اتنا شور مچانے کی کیا ضرورت پڑی ہے۔ دراصل ویلنٹائن  ڈے مناتے ہی صرف وہ نوجوان ہیں جو کہ پیدا تو مسلمان گھرانوں میں ہوتے ہیں لیکن ان کے لئے  زندگی گزارنے کا منشور یورپ کی تہذیب طے کرتی ہے۔ بچپن سے یہ بچے جن اسکولوں میں جاتے ہیں وہاں یہ رسومات سالگرہ سے شروع  ہوتی ہیں، پھر میری کرسمس  سے ہوتی ہوئی ویلنٹائن ڈے تک چلی جاتی ہیں۔ ان اسکولوں   کے ذریعے جو نوجوان نسل پروان چڑھتی ہے، اگر اسکو گھر سے اسلامی تعلیمات نہ ملے تو یہ بڑے ہوکر "دیسی انگریز" بن جاتے ہیں۔ جنکا اوڑھنا بچھانا حضرت مغرب کے طریقے طے کرتے ہیں۔  بقیہ جو مڈل کلاس نوجوان نسل رہ جاتی ہے تو وہ ان "بڑوں" کی نقالی میں یہ کام کررہی ہوتی ہے۔ قطع نظر اس بات کے کہ ویلنٹائن ڈے کا اصل ماخذ کیا ہے، یہ کیسے شروع ہوا، ان سب سے ماوراء بھی یہ رسم انتہائی حیاباختہ  اور بیہودہ ہے۔ جہاں ایک غلط کام کو صحیح سمجھ کر معاشرتی  قبولیت کے ساتھ کرنے کی سعی کی جارہی ہوتی ہے۔  تاریخ میں ویلنٹائن ڈے سے متعلق کئی  حکایات ملتی ہیں۔جن میں سب سے مشہور یہ ہے کہ  تیسری صدی عیسوی میں روم کے بادشاہ کلیڈیس دوم نے جب یہ محسوس کیا کہ کنوارے سپاہی  ، شادی شدہ سپاہیوں سے زیادہ بہتر طریقے سے فوجی خدمات انجام دے سکتے ہیں تو اس نے  ایک شاہی فرمان کے ذریعے  سپاہیوں کی شادیوں پر پابندی عائد کردی۔ بادشاہ کے اس شاہی فرمان کا اس زمانے میں موجود ایک عیسائی پادری سینٹ ویلنٹائن نے نہایت سختی سے رد کیا اور اس حکم کو خلاف شرع قرار دیتے ہوئے  نوجوان جوڑوں کی چوری چھپے شادیاں کرواتا رہا۔ بادشاہ کو جب سینٹ ویلنٹائن کی اس حرکت کا پتہ چلا تو اس نے سینٹ ویلنٹائن کو دار پر لٹکواکر موت کی نیند سلادیا ۔  البتہ بعض مورخین اس شادی والے واقعہ کی نفی کرتے ہوئے کہتے ہیں کہ بادشاہ نے سینٹ ویلنٹائن کو اس لئے موت کی سزا دی تھی کیونکہ وہ بادشاہ کی قید میں موجود عیسائی قیدیوں کو چوری چھپے جیل سے فرار کروادیتا تھا تاکہ وہ بادشاہ کے ظلم و ستم سے بچ سکیں۔  جبکہ بعض مورخین نے ان دونوں واقعات میں تطبیق کی ہے کہ شادی کرنے کی خواہش رکھنے  کے جرم میں جن سپاہیوں کو قید کی جاتا تھا ، سینٹ ویلنٹائن ان کو جیل سے فرار کرواتا تھا۔ ساتھ ہی اس سلسلے میں ایک دوسری حکایت میں آتا ہے کہ   رومن ایمپائر کے عیسائیت قبول کرنے سے پہلے فروری کے مہینے میں روم میں  "لوپرکیلیا" کے نام سے ایک  تہوار منایا جاتا تھا۔  جس میں رومن پادری   ایک بکری  اور کتے کو ذبح کرکے ان کے اعضائے مخصوصہ کو خون سے تر ایک کپڑے میں لپیٹ کو کوڑے کی شکل دیدیا کرتے تھے۔ یہ  کوڑے نما کپڑا لیکر پادری   تہوار کے موقع پر موجود لوگوں کے پیچھے بھاگتے تھے  جو کہ نیم برہنہ حالت میں ہوتے تھے، اور ان کو اس کوڑے سے ضرب لگاتے تھے۔  بعض حکایات میں یہ ضرب لگانے کا واقعہ صرف خواتین اور فصلوں کے لئے مخصوص تھا جو تنہا  بکری کے اعضائے مخصوصہ سے تیار کردہ کوڑے کے ذریعے کیا جاتا تھا ۔ اس ضرب لگانے کو اس چیز پر محمول کیا جاتا تھا کہ اس کی  برکت سے اگلے سال خواتین زیادہ حاملہ ہونگی اور فصل بھی اچھی آئے گی۔ یہ تہوار ۱۵ فروری کو منایا جاتا تھا۔ تاہم جب رومن سلطنت نے  عیسائیت قبول کرلی تو اس تہوار کی مشروعیت پر بحث شروع ہوگئی اور آخر کار  پانچویں صدی عیسوی میں پوپ گلیسیس نے اس تہوار کو منسوخ کرکے ۱۴ فروری کو سینٹ ویلنٹائن کو خراج عقیدت پیش کرنے کا دن قرار دیدیا۔  مابعد میں آنے والے انگریز اور فرانسیسی شعراء نے اس دن کو اپنی نظموں کا موضوع بنا کر باقاعدہ "محبت کے تہوار" کا دن  قرار دیدیا۔ اس  بابت چارلس، ڈیوک آف اورلین اور شیکسپئر  کی نظمیں شاہد ہیں۔ وقت گزرتا رہا یہاں تک کہ  اٹھارہویں صدی عیسوی میں برطانیہ میں ۱۴ فروری کو  "پیار کرنے والوں لوگوں  کاتہوار  "کے طور پر منایا جانے لگا جس میں پیار کرنے والے جوڑے ایک دوسرے   کو تحفے تحائف دیکر محبت کا اظہار کرتے  تھے۔ اور یوں برطانیہ سے شروع ہوکر یہ رسم پورے یورپ میں عام ہوگئی اور آج یہ حال ہے کہ  بقول  آرنی سیپل جو کہ واشنگٹن پوسٹ میں ایڈیٹر ہے  ویلنٹائن ڈے سے متعلق اپنے حالیہ مضمون میں لکھتا ہےکہ  یہ دن اب ایک بڑا بزنس بن چکا ہے۔ آئی بی آئی ایس ورلڈ  کی حالیہ رپورٹ کے مطابق پچھلے سال  ویلنٹائن ڈے پر ۱۷  عشاریہ ۶ بلین ڈالر کی خریدوفروخت ہوئی تھی جو کہ اس سال  بڑھ کر ۱۸  عشاریہ ۶ بلین تک پہنچنے کی امید ہے۔ گویا مختلف   اشتہاری کمپنیوں کے سہارے اس دن کی مشہوری پر پیسے صرف کرنا دراصل ایک کاروباری شغل ہے ۔(دی ڈارک اوریجن آف ویلنٹائن ڈے،  نیشنل پبلک ریڈیو) الغرض ویلنٹائن ڈے  صرف  ایک حیاباختہ تہوار ہی نہیں بلکہ اس کی جڑیں  رومیوں اور عیسائیوں کے مذہبی تہواروں سے بھی جا ملتی ہیں، جن کی  اس طرح کے معاملات میں  اتباع کرنے سے نبی ﷺ نے سختی سے منع کر رکھا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158552149084903
مولانا حسرت موہانی اور اردوی معلیّٰ علی گڑہ  =========== مولانا حسرت موہانی کا پورا نام سید فضل الحسن حسرت موہانی تھا۔ موہانی کی نسبت "موہان"  ضلع اناؤ کے سبب تھی جہاں آپ  ۱۸۷۳ء میں متولد ہوئے تھے۔  آپ علیگ تھے یعنی  مسلم یونیورسٹی علی گڑھ کے فاضل تھے۔ آپ تحریکِ آزادی کے سرگرم کارکن اور ایک اعلیٰ پائے کے صحافی و شاعر تھے۔ تحریکِ آزادی کے ضمن میں کئی دفعہ جیل کی ہوا بھی کھانی پڑی۔ آپ نے ۱۹۰۳ء میں علی گڑھ سے  مجلّہ "اردوئے معلیّٰ" کا اجراء کیا  جوکہ ہندوستان کی اسلامی صحافت میں مسلمانانِ ہند کے مقدمۂ آزادی کا نمائندہ بن کر ابھرا۔  اپنے مجلّے میں حسرت موہانی نے پورے زور و شور سے مسلمانوں کے علیحدہ قومیت کے تشخص کو اجاگر کیا۔ آل احمد سرور  مجلہ اردو ادب، مولانا حسرت موہانی نمبر جنوری ۱۹۶۵ء کی اشاعت میں اردوئے معلیٰ سے متعلق تبصرہ کرتے ہوئے لکھتے ہیں کہ  وہ اخبارات و رسائل جن کا تذکرہ تاریخ میں خاص طور پر ہونا  چاہیئے ، ان میں سرفہرست رسالہ اردوئے معلیّٰ ہے۔  جبکہ سید فیاض محمود اردوئے معلیٰ کی بابت  تاریخِ ادبیات میں  تصریح کرتے ہ ہیں کہ  مولانا حسرت موہانی اردوئے معلیّٰ میں قیمتی مقالات، بڑے شعراء کے قصائد اور انگریزوں کے خلاف سخت سیاسی مضامین لکھا کرتےتھے۔  اردوئے معلیّٰ  انگریزی سامراج کے خلاف معارضانہ سیاست میں تشدد کا قائل تھا ۔ اسی ضمن میں اس میں ایک مضمون مصر میں انگریزی پالیسی   پر نقد  سے متعلق شائع ہوا۔  اس جرم کی پاداش میں ۲۳ جون ۱۹۰۸ء کو  اردوئے معلیّٰ پر مقدمہ قائم ہوا اور ۴ اگست ۱۹۰۸ء کو مولانا حسرت موہانی کو دو سال قید بامشقت اور پانچ سو روپے جرمانے کا حکم سنایا گیا۔ ساتھ ہی اردوئے معلیّٰ کی اشاعت پر پابندی لگادی گئی۔ تقریباً ایک سال کے بعد ۱۹۰۹ء میں  اردوئے معلیّٰ دوبارہ نکلنا شروع ہوا البتہ  چار سال بعد  ۱۹۱۳ء میں ایک دفعہ پھر انگریزی سرکار کے خلاف صحافتی جنگ کے "قصور" میں  اس کی اشاعت پر پابندی لگادی گئی۔ البتہ حسرت موہانی ہمت ہارنے والے نہ تھے اور  دو سال بعد  ۱۹۱۵ء میں علی گڑھ  کے بجائے کانپور سے  اردوئے معلیّٰ  نکالنا شروع کردیا۔ اردوئے معلیّٰ انگریزوں کے خلاف جس سیاسی معارضے کا قائل تھا اس  کی قیادت مولانا محمود الحسن دیوبندی، علامہ عبیداللہ سندھی اور پروفیسر  برکت اللہ بھوپالی  کررہے تھے یعنی انگریزوں کو تشدد کے ذریعے ہندوستان چھوڑنے پر مجبور کرنا۔ جبکہ مولانا ابو الکلام آزاد اور  موہن داس گاندھی  عدم تشدد کی سیاست کے موید و نمائندے تھے۔   مولانا حسرت موہانی "سودیشی تحریک" کے زبردست حامی تھے۔ انہوں نے کانپور میں سودیشی اسٹور بھی قائم کیا تھا۔ وہ پہلے شخص تھے جنہوں نے انگریزوں کے ساتھ عدم موالات کا نظریہ  پیش کیا تھا۔  بقول  ڈاکٹر سلیم  الرحمٰن خان ندوی  جو لوگ عدم موالات کے  نظرئیے کو گاندھی جی سے منسوب کرتے ہیں وہ یا تو حقیقتِ حال سے ناواقف  ہیں یا دانستہ بے خبر بنتے ہیں۔ مولانا حسرت موہانی نے یہ نظریہ اس وقت پیش کیا تھا جب  موہن داس گاندھی  کا سیاست میں  کوئی قابلِ ذکر نام نہ تھا۔ اردوئے معلیّٰ میں مولانا حسرت موہانی کے ساتھ اور جن اہل علم کے مضامین شائع ہوتے رہے ان میں  اسلم جیراجپوری، سعید احمد، برکت اللہ بھوپالی، منشی غلام قادر خان، محمد حلیم انصاری، قاضی تلمذ حسین، غلام حسنین، عبداللہ عمادی اور لطافت حسین وغیرہ  جیسے اہل دانش و بینش شامل تھے۔ تحریر: محمد فھد حارث

##############################
https://web.facebook.com/mohammad.f.haris/posts/10158562344904903
ویسے ہم پاکستانی مسلمانوں کا بھی کوئی حال نہیں، ہمیں افتراق کے بہانے چاہیئے ہوتے ہیں:  "سلفیوں کا سعودیہ تو حنفیوں کا ترکی"ویسے ہم پاکستانی مسلمانوں کا بھی کوئی حال نہیں، ہمیں افتراق کے بہانے چاہیئے ہوتے ہیں:  "سلفیوں کا سعودیہ تو حنفیوں کا ترکی"

##############################
https://www.facebook.com/mohammad.f.haris/posts/10158565936624903
اخلاق کی پختگی و اصول پرستی کے ثمرات ======= ابھی بی بی سی پر وہ منظر دیکھا جہاں ایک ہی میز پر برابری کی سطح پر طالبان و امریکہ بیٹھے مذاکرات کررہے تھے۔ یہ منظر دیکھ کر دل میں یہی خیال آیا کہ آپ اصول پرست ہوں اور بکنا نہ جانتے ہوں تو سپر پاور بھی آپکے آگے گھٹنے ٹیکنے پر مجبور ہوجاتی ہے۔ جنگیں ہتھیاروں سے زیادہ اخلاق و اصول پرستی سے جیتی جاتی ہیں۔ عجیب منظر ہے کہ 18 سال کے استحصال کے بعد بھی دنیا کی غریب ترین قوم اور امیر ترین ملک ایک میز پر بیٹھ کر برابری کی بنیاد پر بات کرتے ہیں اور پسپائی اسی کو نصیب ہوتی ہے، پیچھے اسی کو ہٹنا پڑتا ہے جو مادی دولت سے مالا مال اور روحانی مفلسی کا شکار فریق ہوتا ہے جبکہ مادی ترقی کے میدان میں کوسوں پیچھے رہی قوم محض اپنے اخلاق کی پختگی اور اصولوں پر سمجھوتا نہ کرنے کی وجہ سے اپنی شرائط پر فریق مخالف کو اس ہی کی مقبوضہ زمین سے انخلاء کی "بہ سلامت اجازت" دیتی ہے۔ سمجھوتے وہ کرتے ہیں جو بک جاتے ہیں، جو اپنے اصولوں پر ڈٹ جاتے ہیں، وہ دوسرے کو سمجھوتا کرنے پر مجبور کردیتے ہیں، خود سمجھوتا نہیں کرتے۔ تحریر: محمد فھد حارث

##############################
https://www.facebook.com/mohammad.f.haris/posts/10158565417084903
کتاب "خلافتِ معاویہؓ و یزیدؒ" کے جدید ایڈیشن کا پی ڈی ایف ============ چونکہ حارث پبلی کیشنز کا اصل مقصد بلا کسی منافع کے علم کی نشر و اشاعت ہے، سو اس ضمن میں حارث پبلی کیشنز کے بینر تلے شائع ہونے والی کتاب "خلافتِ معاویہؓ و یزیدؒ" کے جدید ایڈیشن کا ڈاؤنلوڈ لنک ذیل میں دیا جارہا ہے۔ جن حضرات کو اس کتاب کا پی ڈی ایف درکار ہو، وہ ذیل کے لنک سے کتاب کا پی ڈی ایف ڈاؤنلوڈ کرسکتے ہیں۔ جبکہ جن حضرات کو کتاب ہارڈ کاپی میں دستیاب ہو، وہ پہلے کمنٹ میں دئیے ہوئے حارث پبلی کیشنز کے پیج پر جاکر کتاب بذریعہ ڈاک بقیمت حاصل کرسکتے ہیں۔ https://jmp.sh/PO750mH

##############################
https://www.facebook.com/mohammad.f.haris/posts/10158568460419903
دو دن قبل امریکہ اور طالبان کی  پیس ڈیل (Peace Deal) ہوئی اور کل کوئٹہ شہر میں  یومِ صدیقِ اکبرؓ ریلی میں بم دھماکہ۔  واقعات کا یہ تسلسل ثابت کرتا ہے کہ طالبان  کی پرو پاکستانی حکومت کو امریکہ کا ریکگنائز (Recognize) کرنا ایران و بھارت پر کس قدر شاق گزر رہا ہے۔دو دن قبل امریکہ اور طالبان کی  پیس ڈیل (Peace Deal) ہوئی اور کل کوئٹہ شہر میں  یومِ صدیقِ اکبرؓ ریلی میں بم دھماکہ۔  واقعات کا یہ تسلسل ثابت کرتا ہے کہ طالبان  کی پرو پاکستانی حکومت کو امریکہ کا ریکگنائز (Recognize) کرنا ایران و بھارت پر کس قدر شاق گزر رہا ہے۔

##############################
https://www.facebook.com/mohammad.f.haris/posts/10158574871199903
یہاں سب کی عزت ہے سب کا وقار ہے۔ توہین رسالت کا قانون ہے، توہین عدالت پر سزا دی جاسکتی ہے، پاکستان کے پرچم کی عزت ہے، اولیاء کا مقام و مرتبہ ہے، صحابہ رض کی ذات کو تقدس فراہم کرنے کی بات کی جاتی ہے، ملک کے صدر کی عزت کے تحفظ کا قانون موجود ہے، غرض اس ملک میں ہر چیز کا قانون ہے لیکن بس توہین باری تعالی کا کوئی قانون نہیں۔ جس کا دل چاہے اللہ کی ذات کے ساتھ مذاق کرے، کبھی اسکو خوابوں میں اپنے مرشد کے گھر اتار لائے تو کبھی اسکو بلھے شاہ جیسے صوفیوں کے ہاتھوں مسجد میں رہنے کا درس دے۔ کبھی کوئی نامعقول صحافی اس پر پھبتی کسے کہ اس کے خزانے میں کمی پڑگئی تھی جو مرد کی پسلی سے عورت کو بنایا تو کبھی کوئی نامراد دہریہ اسکو اسکوٹر پر لیے پھرے۔ کبھی کوئی اس کے پلے میں وحدت کے سوا کیا ہونے کا طعنہ کس کر نبی صلی اللہ علیہ وسلم کے آگے دستگیری کرے تو کبھی کوئی اس کی صفات چھین کر غیروں کو گنج بخش، غریب نواز و مشکل کشا پکارے۔ بھئی یہاں سب کی عزت سب کا وقار ہے بس نہیں ہے تو صرف اللہ کا وقار ہی نہیں۔ تو پھر صحیح جوتے پڑتے ہیں اس قوم کو۔ یہاں مزاروں کے نام پر شرک کے اڈے کم تھے جو اب صحافت کے نام پر بھی اللہ کی جناب میں گستاخیاں کی جارہی ہیں۔ مالک کو شرک کی گالی پہلے کم دی جاتی رہی ہے جو اب اسکو تم نامعقولوں نے اپنی پھبتیوں کا نشانہ بنا رکھا ہے۔ عقل کے کودنوں شہرت کے دوسرے طریقے ڈھونڈو۔ اپنی آخرت بیچ کر دنیا کمانا بڑے گھاٹے کا سودا ہے۔ نشرمکرر: محمد فھد حارث

##############################
https://www.facebook.com/mohammad.f.haris/posts/10158578453459903
مولانا اسمعیل ریحان، سیدنا حکم بن العاص رض اور عمرو بن الحمق ============ اس احقر نے ابھی تک اسمعیل ریحان صاحب کی کتاب تاریخ امت مسلمہ نہیں پڑھی، البتہ فیس بک پر نقد و تبصرے کے ضمن میں کتاب کے کچھ صفحات دیکھنے کا اتفاق ہوا۔ میں کبھی کسی دوسرے کا نقد پڑھ کر کسی مولف یا کتاب کی بابت رائے قائم نہیں کرتا جب تک کتاب خود نہ دیکھ لوں، اسی لئے اسمعیل ریحان صاحب  کی کتاب پر بعض صاحبان علم کی طرف سے جو نقد آرہا ہے اس متعلق کچھ عرض کرنے سے فی الحال قاصر ہوں۔ البتہ پچھلے دنوں ایک صاحب کے توسط سے تاریخ امت مسلمہ  کی دو بحثیں عکسی صورت میں پڑھنے کو ملیں۔ پہلی عمرو بن الحمق سے متعلق  جبکہ دوسرے سیدنا مروان رضی اللہ عنہ اور ان کے والد سیدنا حکم بن العاص رضی اللہ عنہ کے سلسلے میں تھی ۔ اسمعیل ریحان صاحب عمرو بن الحمق سے متعلق محدثین کی طرف سے صحابیت کی تصریح کے سبب انکو خون عثمان رضی اللہ عنہ سے متعلق بینیف آف ڈاؤٹ (Benefit of Doubt)  دیتے نظر آتے ہیں جبکہ عمرو بن الحمق کا خون عثمان رضی اللہ عنہ کے سلسلے میں کردار تاریخی روایات کے تحت تواتر کے درجے تک پہنچ جاتا ہے البتہ ہم اس بابت اسمعیل ریحان صاحب کی رائے سے اختلاف رکھنے کے باوجود اسکا پورا احترام  کرتے ہیں کہ ان کی نیت شرف صحابیت، چاہے وہ رویت ہی سے کیوں  نہ ثابت ہو، کا دفاع معلوم ہوتی ہے۔  پر مقام حیرت ہے کہ اسی کتاب میں اسمعیل ریحان صاحب ایک سائل کے استفسار کے جواب میں سیدنا مروان رضی اللہ عنہ اور ان کے والد سیدنا حکم بن العاص رضی اللہ عنہ کو متنازعہ شخصیات بتا کر ان دونوں حضرات  کو کوئی رعایت دینے کو تیار نہیں ہوتے جبکہ حکم رض کی صحابیت یقینی ہے اور سیدنا مروان رض کی مختلف فیہ ہے۔ پھر سیدنا حکم رضی اللہ عنہ کی بابت تنقیصی روایات پر بھی کئی محدثین کا کلام موجود ہے کہ وہ سب غیر درست ہیں۔ سو جب اسمعیل ریحان صاحب شرف صحابیت کا پاس کرتے ہوئے عمرو بن الحمق سے متعلق تاریخی حقائق سے صرف نظر کرسکتے ہیں تو پھر سیدنا مروان اور ان کے والد حکم بن العاص رضی اللہ عنہما کی بابت ضعیف روایات سے صرف نظر کیوں نہ کرسکے۔   جبکہ حکم رض   کا کوئی ہاتھ کسی صحابی کے قتل میں کبھی بھی نہیں رہا چہ جائیکہ خلیفہ راشد ذوالنورین سیدنا عثمان رضی اللہ عنہ کے قتل میں ملوث ہونے کے امکانات ہوں۔۔۔  یہ بات ہمیں کافی تعجب خیز اور جانبداری پر محمول محسوس ہوئی۔۔ واللہ اعلم افسوس سے کہنا پڑتا ہے یہی وہ جانبدارانہ رویہ ہے جو ہمارے اکثر مورخین نے اختیار کیا کہ جب کوئی تہمت کسی اموی صحابی پر وارد ہوئی تو نہ ہی شرف صحابیت کا لحاظ کیا اور نہ ہی کسی حسن ظن کا مظاہرہ بلکہ مکھی پر مکھی مارتے ہوئے اس الزام کو اسی جزم یا پھر مزید قطیعت کے ساتھ دہرادیا۔ البتہ اگر کوئی غیر اموی صحابی ہو یا پھر کوئی تابعی ہی کیوں نہ ہو، اس پر سے رفع الزام کے لئے صفحات کے صفحات بھر دئیے جاتے ہیں، پھر چاہے وہ عمرو بن الحمق ہوں یا پھر حجر بن عدی۔  اسمعیل ریحان صاحب کی کتاب کے دو مباحث پڑھ کر جو تاثر ابھرا وہ پوری دیانتداری سے رقم کردیا۔ اس تحریر کو کوئی کتاب ہذا پر تنقیدی تبصرہ نہ سمجھے کہ تنقیدی و تائیدی تبصرہ صرف اور صرف کتاب کے مکمل و بالاستیعاب مطالعے کے بعد ہی ممکن ہوتا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158581660604903
علم کی ترویج و اشاعت میں سعودی عربیہ کا کردار ========== ہمارے ہاں ایک مخصوص طبقے کا یہ چلن بن گیا ہے کہ اس نے مملکتِ توحید سعودیہ عربیہ  پر ہر سہ تنقید کرنے کا عزمِ مصمم کر رکھا ہے اور آلِ سعود کی بعض سیاسی پالیسیوں  سے اختلاف کے ضمن  میں  امتِ مسلمہ  و مسلم عوام کے مفاد کے سلسلے میں ان کی ہر عمدہ و وقیع کاوش کو یا تو بھلا رکھا ہے یا پھر اس کا جان بوجھ کر ادراک ہی نہیں کرتے۔ سب سے پہلے تو ہم یہ واضح کردیں کہ خود ہمیں بھی  دنیا کے سیاسی حالات کے تناظر میں سعودیہ عربیہ کی کئی ایک سیاسی پالیسیوں اور اہل کفار سے از حد زیادہ موالات سے اختلاف ہے۔ البتہ یہاں یہ بات یاد رکھنے کے قابل ہے کہ موالات کی اس پالیسی میں سعودیہ یا خلیجی ممالک اکیلے نہیں بلکہ دنیا کا ہر مسلم ملک اسی منافقت کا شکار ہے۔ البتہ چونکہ سعودیہ کو اسلامی دنیا میں مرکزی حیثیت حاصل ہے سو  جن کے رتبے ہیں سِوا  ان کی سوا مشکل ہے  کے مصداق سعودیہ کو سب سے زیادہ تنقید سہنی پڑتی ہے۔ ہماری نظروں میں چاہے سعودیہ ہو یا کوئی بھی اسلامی ملک، مسلم امت کے سیاسی مفاد کے ضمن میں ان کا خاموش رہنا یا پھر کفار کے ساتھ موالات کرنا سخت لائقِ نکیر اقدام اور عنداللہ موجبِ پرسش ہے۔ خیر اب ہم اصل موضوع کی طرف واپس آتے ہیں۔  مسلم دنیا میں سعودی عرب نے  جس قدر دینی علم کی ترویج و اشاعت میں اپنا کردار ادا کیا اور اس سلسلے میں  جس قدر مال و اسباب مہیا کیا، دنیا کے تمام چھپن ستاون مسلم ممالک میں اس کی مثال ملنا  ناممکن ہے۔ اس ضمن میں  مسلم دنیا کا کوئی بھی ملک فی الحال سعودیہ کے آس پاس بھی نہیں ہے۔ اس کا مطلب یہ قطعی نہیں کہ دوسرے مسلم ممالک نے علم کی ترویج و اشاعت کے لئے کچھ نہیں کیا، دیگر کئی مسلم ممالک  جیسے ترکی، مصر، انڈونیشیا، ملائیشیا ، کویت، مراکش اور پاکستان وغیرہ بھی  علم کی ترویج و اشاعت میں اپنا قابلِ ذکر حصہ رسدی ادا کرتے رہتے ہیں  تاہم سعودی اپنے مالی وسائل اور اسلام سے خاص شغف رکھنے کی وجہ سے اس سلسلے میں کافی آگے ہیں۔  ہوسکتا ہے کہ قارئین  کو ہمارا یہ تبصرہ ہماری منھج محدثین سے وابستگی کی وجہ سے جانبدارانہ لگے سو ہم مناسب خیال کرتے ہیں کہ اس بابت ایک حنفی عالم و فقیہ ڈاکٹر محمود احمد غازی مرحوم کی رائے قارئین کے گوش گزار کردیں۔  "عالمِ اسلام میں تعلیمی تجربات" کے نام سے اپنے ایک  خطاب  میں جو کہ ڈاکٹر محمود احمد غازی مرحوم نے تنظیم اساتذہ پاکستان کے زیرِ اہتمام لاہور میں منعقدہ ایک تعلیمی مذاکرے میں  دیا تھا اور جس کو بعد میں ماہ نامہ تعمیر افکار کراچی نے جولائی ۲۰۱۳ء میں تحریری صورت میں شائع بھی کیا تھا، ڈاکٹر صاحب فرماتے ہیں کہ  تعلیم کے میدان میں شاید سب سے زیادہ کامیاب تجربہ دنیائے اسلام کے جس  ملک میں ہوا وہ سعودی عرب ہے۔ سعودی عرب کے بارے میں ہم میں سے ہر ایک جانتا ہے کہ سعودی حکومت ایک خاص اور منفرد نوعیت کی حکومت ہے جس کا آغاز  ایک ایسی دینی تحریک کی شکل میں ہوا تھا جس نے پوری دنیائے اسلام پر اپنے اثرات اور ثمرات چھوڑے ہیں۔ آج کی سعودی حکومت کس حد تک ان دینی تصورات پر قائم ہے جن سے اس کا آغاز ہوا تھا؟ یہ دوسری گفتگو کا موضوع ہے۔لیکن سعودی حکومت کا آغاز جب ہوا تو ایک ایسی دینی تحریک کے سیاسی دست و بازو کے طور پر ہوا تھا جس نے نہ صرف جزیرۂ عرب میں بلکہ عرب دنیا کے بیشتر حصے میں اتنے گہرے نتائج اور ثمرات چھوڑے کہ آج بھی وہ محسوس کئے جاسکتے ہیں۔ آپ نے سنا ہوا  ہوگا کہ آج سے دو سو سال پہلے عرب میں  ایک ایسی با اثر اور طارقتور دینی تحریک نے جنم لیا جس کو اس کے مخالفین نے وہابی تحریک کا نام دیا، جس کا مقصد یہ تھا کہ لوگوں کے عقائد کی اصلاح کی جائے، مسلمانوں  میں جو غیر اسلامی عقائد اور تصورات پیدا ہوگئے ہیں، ان کو دھو کر صاف کیا جائے، مسلمانوں میں اگر کسی طور کی غیر اسلامی  رسومات رواج پاگئی ہیں تو ان سے مسلمانوں کو بچنے کی تلقین کی جائے۔ اس سادہ اور مختصر دعوت  پر اس تحریک کا آغاز ہوا تھا۔ یہ تحریک ایک لمبے عرصے تک ایک فکری و نظری تحریک رہی اور کوئی علاقہ ایسا نہ تھا جہاں یہ تحریک اپنے نظریات و تصورات کے مطابق کوئی حکومت قائم کرسکے۔ بانی تحریک کے انتقال کے بعد ان کے جانشینوں اور نجد کے علاقے کے ایک با اثر قبیلے آلِ سعود کے درمیان ایک معاہدہ ہوا جس میں یہ طے پایا کہ سیاسی اور انتظامی ذمہ داری آل سعود کو  حاصل ہوگی اور دینی ، تربیتی ، تعلیمی اور اخلاقی کام کرنے کی ذمہ داری آلِ شیخ یعنی شیخ محمد بن عبدالوہابؒ کی اولاد کو  حاصل ہوگی۔  ان دونوں کے درمیان یہ معاہدہ ہوا تھا جو آج بھی لکھا ہوا ہے اور سعودی عرب کی جدید تاریخوں میں اس کا ذکر  کیا جاتا ہے۔ اس کے نیتجے میں نجد کے علاقے  عینیہ میں ایک چھوٹی سی ریاست قائم ہوئی جس نے بہت جلد عرب دنیا کے بیشتر حصے پر قبضہ کرلیا اور ۱۹۲۵۔۱۹۲۶ء میں اس نے پورے جزیرہ عرب  کو اپنے تصرف  میں لے لیا۔ اس زمانے سے لیکر آج تک کا زمانہ سعودی عرب میں اسلامی نظامِ تعلیم کے باب میں نہ صرف نئے نئے تجربات کا زمانہ ہے، بلکہ دنیائے اسلام میں تعلیم کے میدان  میں جتنی کاوشیں ہوئی ہیں، اس میں سعودی اہل علم اور سعودی اصحابِ ثروت کے وسائل کا بہت  بڑا حصہ ہے۔  سعودی  اربابِ ثروت کے وسائل اور سعودی اہل علم کی فعال مشاورت کے نتیجے میں دنیائے اسلام  میں  تعلیم کے بارے میں متعدد کانفرنسیں منعقد   ہوئیں۔ ۱۹۷۸ء میں ڈھاکہ میں ، ۱۹۷۹ء میں متحدہ یمن میں، ۱۹۸۰ء میں اسلام آباد میں، ۱۹۸۲ء میں کوالالمپور  اور دنیائے اسلام کے کئی ممالک میں اس طر ح کی کانفرنسیں منعقد ہوئیں، جس میں اسلامی تصورات جو اس کا بہتر متبادل ہوں، دلائل  سے دنیائے اسلام کے سامنے پیش کئے گئے یعنی وہ تحریک جو بعد میں اسلامائزیشن آف نالیج کی تحریک کہلائی، ان کانفرنسوں سے ابھری۔ ان ہی کانفرنسوں  میں یہ تجویز بھی دی گئی کہ پندرھویں صدی ہجری کی ضروریات کو پورا کرنے کے لئے دنیائے اسلام میں جا بجا ایسے بین الاقوامی اعلیٰ تعلیمی ادارے قائم کئے جائیں جہاں دنیائے اسلام کے مختلف علاقوں کے مسلمان جمع ہوکر نہ صرف دینی تعلیم کو نئے انداز میں  حاصل کریں بلکہ جدید علوم و فنون کو اسلام کے سیاق و سباق میں اور  اسلام کے پس منظر میں ایک تنقیدی نظر کے ساتھ سمجھنے کی کوشش کریں۔ چنانچہ ۱۹۸۰ء میں اسلام آباد میں اور غالباً ۱۹۸۱ء  یا ۱۹۸۲ء میں کوالالمپور میں یہ قرار دادیں پاس کی گئیں کہ  او آئی سی یا ایسے دوسرے اداروں کے  زیرِ انتظام بین الاقوامی یونیورسٹیاں قائم کی جائیں۔ اس قرار داد پر عمل درآمد کے طور پر اسلام آباد کی بین الاقوامی  اسلامی یونیورسٹی وجود میں آئی،کوالالمپور کی بین الاقوامی  اسلامی یونیورسٹی  وجود میں آئی، ایک یونیورسٹی ڈھاکہ  کے قریب تنگائن میں وجود میں آئی، ایک اسلامی یونیورسٹی نائیجریا  افریقہ میں وجود میں آئی، ایک اسلامی یونیورسٹی یوگنڈہ میں وجود میں آئی،  اسی طرح سعودیہ ، مراکش اور اردن میں بھی بعض نئے تعلیمی اداروں کا قیام عمل میں آیا۔  مکہ مکرمہ کے کیمپس کو ایک الگ یونیورسٹی کے طور پر جامعہ ام القریٰ کے نام سے قائم کیا گیا۔ پس اس سلسلے میں ہمیں  یہ بات بلا خوفِ تردید تسلیم کرلینی چاہئے اور اس کا اعتراف کرنا چاہیئے کہ ان قرار دادوں اور کانفرنسوں میں جن تصورات اور خیالات کا اظہار کیا گیا تھا، ان پر سب سے زیادہ سنجیدگی کے ساتھ جس ملک نے اور جس ملک   میں عمل کیا گیا وہ سعودی  عرب تھا۔ وہاں  ابتدائی تعلیم سے لیکر اعلیٰ تعلیم تک  دینی تعلیم کا حصہ اتنا قیمتی اور مضبوط ہے، ان کی تعلیم کا اسلامی تناظر اتنا  گیرا اور گہرا ہے کہ ایک  عام سعودی تعلیم یافتہ شخص اپنے عقیدے، نظرئیے اور اسلامی تصورات میں جتنا پختہ ہوتا ہے اس کا عشرِ عشیر بھی پاکستان  یا کسی دوسرے اسلامی ملک میں نہیں ہوتا۔اس کا مجھے اندازہ وقتاً فوقتاً ہوتا رہا ہے۔ آپ حضرات میں سے جن کو سعودی عرب جانے کا اتفاق ہوا ہو، انہوں نے دیکھا ہوگا کہ وہاں کا ایک ٹیکسی ڈرائیور، مزدور، دکاندار، ہر شخص عام دینی احکام کا جتنی شدت سے پابند ہے، اتنی شدت سے پابندی آپ کو دنیائے اسلام   میں کہیں اور نظر نہیں آئے گی۔یہ سعودیہ کے نظامِ تعلیم کی برکت ہے کہ وہاں  ایک عامی بھی دین پر سختی سے کاربند اور دینی ادارے اس قدر مضبوط و ثمر مند ہیں۔ آپ وہاں کے کسی اکانومسٹ، کسی سعودی افسر، کسی اعلیٰ سرکاری عہدیدار، کسی سیاسی عہدیدار، شاہی خاندان کے کسی فرد سے گفتگو کریں، دینی معلومات کے سلسلے میں وہ آپ کو پاکستان کے بہت سے اہل علم سے بہت اونچا نظر آئے گا۔ روزمرہ  کی زندگی میں  اسلام کے احکام، تاجر کو تجارت کے میدان میں، مزارع کو زراعت کے میدان میں جن احکامات کی ضرورت پڑتی ہے، ان کی تعلیم کا ہمارے یہاں  نہ سرے سے کوئی انتظام ہے، نہ اس کی فراہمی کو کوئی بندوبست ہے اور شاید ۹۹ فیصد تاجر ہمیں  پاکستان میں ایسے ملیں گے جو  تجارت کے ابتدائی اسلامی احکام سے بھی واقف نہیں ہونگے۔ ہمیں کتنے مزارع ایسے ملیں گے جو زراعت کے احکام سے واقف ہیں؟ لیکن سعودی عرب میں شاید ہی کوئی ایسا تاجر ملے، آپ مکہ مکرمہ، جدہ ریاض کسی بھی شہر جاکر دیکھ لیں، جو اسلامی بنیادی تصورات سے واقف  نہ ہو، یہ ان اسلامی نصابوں اور  ان بیش بہا اسلامی تناظر کے اثرات ہیں جو وہاں کے نظام تعلیم میں اختیار کئے گئے ہیں۔  یہ امرِ واقعہ ہے ،جس کا  ان تمام کمزوریوں و برائیوں کے باوجود جو وہاں کے معاشرے میں امتدادِ زمانہ کے ساتھ آگئی ہیں اور جس کا مشاہدہ ہم میں سے بہت سوں کو ہوا ہے، ہم کو کھلے دل کے ساتھ دینی تعلیمی میدان میں  ان کی کامیابی کا اعتراف کرنا  چاہئے۔  یہ خیالات و تاثرات ہیں ایک ایسے عالم  ہیں جنہوں نے اپنی زندگی کے چالیس سال فقہ اسلامی کی خدمت میں بسر کئے اور   اس سلسلے میں دور دراز کے کئی اسلامی و غیر اسلامی ممالک کے دورے کئے اور وہاں کی اسلامی جامعات  اور نظامِ تعلیم کا مشاہدہ کیا۔ تحریر: محمد فھد حارث

##############################
https://www.facebook.com/mohammad.f.haris/posts/10158578453459903
مولانا اسمعیل ریحان، سیدنا حکم بن العاص رض اور عمرو بن الحمق ============ اس احقر نے ابھی تک اسمعیل ریحان صاحب کی کتاب تاریخ امت مسلمہ نہیں پڑھی، البتہ فیس بک پر نقد و تبصرے کے ضمن میں کتاب کے کچھ صفحات دیکھنے کا اتفاق ہوا۔ میں کبھی کسی دوسرے کا نقد پڑھ کر کسی مولف یا کتاب کی بابت رائے قائم نہیں کرتا جب تک کتاب خود نہ دیکھ لوں، اسی لئے اسمعیل ریحان صاحب  کی کتاب پر بعض صاحبان علم کی طرف سے جو نقد آرہا ہے اس متعلق کچھ عرض کرنے سے فی الحال قاصر ہوں۔ البتہ پچھلے دنوں ایک صاحب کے توسط سے تاریخ امت مسلمہ  کی دو بحثیں عکسی صورت میں پڑھنے کو ملیں۔ پہلی عمرو بن الحمق سے متعلق  جبکہ دوسرے سیدنا مروان رضی اللہ عنہ اور ان کے والد سیدنا حکم بن العاص رضی اللہ عنہ کے سلسلے میں تھی ۔ اسمعیل ریحان صاحب عمرو بن الحمق سے متعلق محدثین کی طرف سے صحابیت کی تصریح کے سبب انکو خون عثمان رضی اللہ عنہ سے متعلق بینیف آف ڈاؤٹ (Benefit of Doubt)  دیتے نظر آتے ہیں جبکہ عمرو بن الحمق کا خون عثمان رضی اللہ عنہ کے سلسلے میں کردار تاریخی روایات کے تحت تواتر کے درجے تک پہنچ جاتا ہے البتہ ہم اس بابت اسمعیل ریحان صاحب کی رائے سے اختلاف رکھنے کے باوجود اسکا پورا احترام  کرتے ہیں کہ ان کی نیت شرف صحابیت، چاہے وہ رویت ہی سے کیوں  نہ ثابت ہو، کا دفاع معلوم ہوتی ہے۔  پر مقام حیرت ہے کہ اسی کتاب میں اسمعیل ریحان صاحب ایک سائل کے استفسار کے جواب میں سیدنا مروان رضی اللہ عنہ اور ان کے والد سیدنا حکم بن العاص رضی اللہ عنہ کو متنازعہ شخصیات بتا کر ان دونوں حضرات  کو کوئی رعایت دینے کو تیار نہیں ہوتے جبکہ حکم رض کی صحابیت یقینی ہے اور سیدنا مروان رض کی مختلف فیہ ہے۔ پھر سیدنا حکم رضی اللہ عنہ کی بابت تنقیصی روایات پر بھی کئی محدثین کا کلام موجود ہے کہ وہ سب غیر درست ہیں۔ سو جب اسمعیل ریحان صاحب شرف صحابیت کا پاس کرتے ہوئے عمرو بن الحمق سے متعلق تاریخی حقائق سے صرف نظر کرسکتے ہیں تو پھر سیدنا مروان اور ان کے والد حکم بن العاص رضی اللہ عنہما کی بابت ضعیف روایات سے صرف نظر کیوں نہ کرسکے۔   جبکہ حکم رض   کا کوئی ہاتھ کسی صحابی کے قتل میں کبھی بھی نہیں رہا چہ جائیکہ خلیفہ راشد ذوالنورین سیدنا عثمان رضی اللہ عنہ کے قتل میں ملوث ہونے کے امکانات ہوں۔۔۔  یہ بات ہمیں کافی تعجب خیز اور جانبداری پر محمول محسوس ہوئی۔۔ واللہ اعلم افسوس سے کہنا پڑتا ہے یہی وہ جانبدارانہ رویہ ہے جو ہمارے اکثر مورخین نے اختیار کیا کہ جب کوئی تہمت کسی اموی صحابی پر وارد ہوئی تو نہ ہی شرف صحابیت کا لحاظ کیا اور نہ ہی کسی حسن ظن کا مظاہرہ بلکہ مکھی پر مکھی مارتے ہوئے اس الزام کو اسی جزم یا پھر مزید قطیعت کے ساتھ دہرادیا۔ البتہ اگر کوئی غیر اموی صحابی ہو یا پھر کوئی تابعی ہی کیوں نہ ہو، اس پر سے رفع الزام کے لئے صفحات کے صفحات بھر دئیے جاتے ہیں، پھر چاہے وہ عمرو بن الحمق ہوں یا پھر حجر بن عدی۔  اسمعیل ریحان صاحب کی کتاب کے دو مباحث پڑھ کر جو تاثر ابھرا وہ پوری دیانتداری سے رقم کردیا۔ اس تحریر کو کوئی کتاب ہذا پر تنقیدی تبصرہ نہ سمجھے کہ تنقیدی و تائیدی تبصرہ صرف اور صرف کتاب کے مکمل و بالاستیعاب مطالعے کے بعد ہی ممکن ہوتا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158581660604903
علم کی ترویج و اشاعت میں سعودی عربیہ کا کردار ========== ہمارے ہاں ایک مخصوص طبقے کا یہ چلن بن گیا ہے کہ اس نے مملکتِ توحید سعودیہ عربیہ  پر ہر سہ تنقید کرنے کا عزمِ مصمم کر رکھا ہے اور آلِ سعود کی بعض سیاسی پالیسیوں  سے اختلاف کے ضمن  میں  امتِ مسلمہ  و مسلم عوام کے مفاد کے سلسلے میں ان کی ہر عمدہ و وقیع کاوش کو یا تو بھلا رکھا ہے یا پھر اس کا جان بوجھ کر ادراک ہی نہیں کرتے۔ سب سے پہلے تو ہم یہ واضح کردیں کہ خود ہمیں بھی  دنیا کے سیاسی حالات کے تناظر میں سعودیہ عربیہ کی کئی ایک سیاسی پالیسیوں اور اہل کفار سے از حد زیادہ موالات سے اختلاف ہے۔ البتہ یہاں یہ بات یاد رکھنے کے قابل ہے کہ موالات کی اس پالیسی میں سعودیہ یا خلیجی ممالک اکیلے نہیں بلکہ دنیا کا ہر مسلم ملک اسی منافقت کا شکار ہے۔ البتہ چونکہ سعودیہ کو اسلامی دنیا میں مرکزی حیثیت حاصل ہے سو  جن کے رتبے ہیں سِوا  ان کی سوا مشکل ہے  کے مصداق سعودیہ کو سب سے زیادہ تنقید سہنی پڑتی ہے۔ ہماری نظروں میں چاہے سعودیہ ہو یا کوئی بھی اسلامی ملک، مسلم امت کے سیاسی مفاد کے ضمن میں ان کا خاموش رہنا یا پھر کفار کے ساتھ موالات کرنا سخت لائقِ نکیر اقدام اور عنداللہ موجبِ پرسش ہے۔ خیر اب ہم اصل موضوع کی طرف واپس آتے ہیں۔  مسلم دنیا میں سعودی عرب نے  جس قدر دینی علم کی ترویج و اشاعت میں اپنا کردار ادا کیا اور اس سلسلے میں  جس قدر مال و اسباب مہیا کیا، دنیا کے تمام چھپن ستاون مسلم ممالک میں اس کی مثال ملنا  ناممکن ہے۔ اس ضمن میں  مسلم دنیا کا کوئی بھی ملک فی الحال سعودیہ کے آس پاس بھی نہیں ہے۔ اس کا مطلب یہ قطعی نہیں کہ دوسرے مسلم ممالک نے علم کی ترویج و اشاعت کے لئے کچھ نہیں کیا، دیگر کئی مسلم ممالک  جیسے ترکی، مصر، انڈونیشیا، ملائیشیا ، کویت، مراکش اور پاکستان وغیرہ بھی  علم کی ترویج و اشاعت میں اپنا قابلِ ذکر حصہ رسدی ادا کرتے رہتے ہیں  تاہم سعودی اپنے مالی وسائل اور اسلام سے خاص شغف رکھنے کی وجہ سے اس سلسلے میں کافی آگے ہیں۔  ہوسکتا ہے کہ قارئین  کو ہمارا یہ تبصرہ ہماری منھج محدثین سے وابستگی کی وجہ سے جانبدارانہ لگے سو ہم مناسب خیال کرتے ہیں کہ اس بابت ایک حنفی عالم و فقیہ ڈاکٹر محمود احمد غازی مرحوم کی رائے قارئین کے گوش گزار کردیں۔  "عالمِ اسلام میں تعلیمی تجربات" کے نام سے اپنے ایک  خطاب  میں جو کہ ڈاکٹر محمود احمد غازی مرحوم نے تنظیم اساتذہ پاکستان کے زیرِ اہتمام لاہور میں منعقدہ ایک تعلیمی مذاکرے میں  دیا تھا اور جس کو بعد میں ماہ نامہ تعمیر افکار کراچی نے جولائی ۲۰۱۳ء میں تحریری صورت میں شائع بھی کیا تھا، ڈاکٹر صاحب فرماتے ہیں کہ  تعلیم کے میدان میں شاید سب سے زیادہ کامیاب تجربہ دنیائے اسلام کے جس  ملک میں ہوا وہ سعودی عرب ہے۔ سعودی عرب کے بارے میں ہم میں سے ہر ایک جانتا ہے کہ سعودی حکومت ایک خاص اور منفرد نوعیت کی حکومت ہے جس کا آغاز  ایک ایسی دینی تحریک کی شکل میں ہوا تھا جس نے پوری دنیائے اسلام پر اپنے اثرات اور ثمرات چھوڑے ہیں۔ آج کی سعودی حکومت کس حد تک ان دینی تصورات پر قائم ہے جن سے اس کا آغاز ہوا تھا؟ یہ دوسری گفتگو کا موضوع ہے۔لیکن سعودی حکومت کا آغاز جب ہوا تو ایک ایسی دینی تحریک کے سیاسی دست و بازو کے طور پر ہوا تھا جس نے نہ صرف جزیرۂ عرب میں بلکہ عرب دنیا کے بیشتر حصے میں اتنے گہرے نتائج اور ثمرات چھوڑے کہ آج بھی وہ محسوس کئے جاسکتے ہیں۔ آپ نے سنا ہوا  ہوگا کہ آج سے دو سو سال پہلے عرب میں  ایک ایسی با اثر اور طارقتور دینی تحریک نے جنم لیا جس کو اس کے مخالفین نے وہابی تحریک کا نام دیا، جس کا مقصد یہ تھا کہ لوگوں کے عقائد کی اصلاح کی جائے، مسلمانوں  میں جو غیر اسلامی عقائد اور تصورات پیدا ہوگئے ہیں، ان کو دھو کر صاف کیا جائے، مسلمانوں میں اگر کسی طور کی غیر اسلامی  رسومات رواج پاگئی ہیں تو ان سے مسلمانوں کو بچنے کی تلقین کی جائے۔ اس سادہ اور مختصر دعوت  پر اس تحریک کا آغاز ہوا تھا۔ یہ تحریک ایک لمبے عرصے تک ایک فکری و نظری تحریک رہی اور کوئی علاقہ ایسا نہ تھا جہاں یہ تحریک اپنے نظریات و تصورات کے مطابق کوئی حکومت قائم کرسکے۔ بانی تحریک کے انتقال کے بعد ان کے جانشینوں اور نجد کے علاقے کے ایک با اثر قبیلے آلِ سعود کے درمیان ایک معاہدہ ہوا جس میں یہ طے پایا کہ سیاسی اور انتظامی ذمہ داری آل سعود کو  حاصل ہوگی اور دینی ، تربیتی ، تعلیمی اور اخلاقی کام کرنے کی ذمہ داری آلِ شیخ یعنی شیخ محمد بن عبدالوہابؒ کی اولاد کو  حاصل ہوگی۔  ان دونوں کے درمیان یہ معاہدہ ہوا تھا جو آج بھی لکھا ہوا ہے اور سعودی عرب کی جدید تاریخوں میں اس کا ذکر  کیا جاتا ہے۔ اس کے نیتجے میں نجد کے علاقے  عینیہ میں ایک چھوٹی سی ریاست قائم ہوئی جس نے بہت جلد عرب دنیا کے بیشتر حصے پر قبضہ کرلیا اور ۱۹۲۵۔۱۹۲۶ء میں اس نے پورے جزیرہ عرب  کو اپنے تصرف  میں لے لیا۔ اس زمانے سے لیکر آج تک کا زمانہ سعودی عرب میں اسلامی نظامِ تعلیم کے باب میں نہ صرف نئے نئے تجربات کا زمانہ ہے، بلکہ دنیائے اسلام میں تعلیم کے میدان  میں جتنی کاوشیں ہوئی ہیں، اس میں سعودی اہل علم اور سعودی اصحابِ ثروت کے وسائل کا بہت  بڑا حصہ ہے۔  سعودی  اربابِ ثروت کے وسائل اور سعودی اہل علم کی فعال مشاورت کے نتیجے میں دنیائے اسلام  میں  تعلیم کے بارے میں متعدد کانفرنسیں منعقد   ہوئیں۔ ۱۹۷۸ء میں ڈھاکہ میں ، ۱۹۷۹ء میں متحدہ یمن میں، ۱۹۸۰ء میں اسلام آباد میں، ۱۹۸۲ء میں کوالالمپور  اور دنیائے اسلام کے کئی ممالک میں اس طر ح کی کانفرنسیں منعقد ہوئیں، جس میں اسلامی تصورات جو اس کا بہتر متبادل ہوں، دلائل  سے دنیائے اسلام کے سامنے پیش کئے گئے یعنی وہ تحریک جو بعد میں اسلامائزیشن آف نالیج کی تحریک کہلائی، ان کانفرنسوں سے ابھری۔ ان ہی کانفرنسوں  میں یہ تجویز بھی دی گئی کہ پندرھویں صدی ہجری کی ضروریات کو پورا کرنے کے لئے دنیائے اسلام میں جا بجا ایسے بین الاقوامی اعلیٰ تعلیمی ادارے قائم کئے جائیں جہاں دنیائے اسلام کے مختلف علاقوں کے مسلمان جمع ہوکر نہ صرف دینی تعلیم کو نئے انداز میں  حاصل کریں بلکہ جدید علوم و فنون کو اسلام کے سیاق و سباق میں اور  اسلام کے پس منظر میں ایک تنقیدی نظر کے ساتھ سمجھنے کی کوشش کریں۔ چنانچہ ۱۹۸۰ء میں اسلام آباد میں اور غالباً ۱۹۸۱ء  یا ۱۹۸۲ء میں کوالالمپور میں یہ قرار دادیں پاس کی گئیں کہ  او آئی سی یا ایسے دوسرے اداروں کے  زیرِ انتظام بین الاقوامی یونیورسٹیاں قائم کی جائیں۔ اس قرار داد پر عمل درآمد کے طور پر اسلام آباد کی بین الاقوامی  اسلامی یونیورسٹی وجود میں آئی،کوالالمپور کی بین الاقوامی  اسلامی یونیورسٹی  وجود میں آئی، ایک یونیورسٹی ڈھاکہ  کے قریب تنگائن میں وجود میں آئی، ایک اسلامی یونیورسٹی نائیجریا  افریقہ میں وجود میں آئی، ایک اسلامی یونیورسٹی یوگنڈہ میں وجود میں آئی،  اسی طرح سعودیہ ، مراکش اور اردن میں بھی بعض نئے تعلیمی اداروں کا قیام عمل میں آیا۔  مکہ مکرمہ کے کیمپس کو ایک الگ یونیورسٹی کے طور پر جامعہ ام القریٰ کے نام سے قائم کیا گیا۔ پس اس سلسلے میں ہمیں  یہ بات بلا خوفِ تردید تسلیم کرلینی چاہئے اور اس کا اعتراف کرنا چاہیئے کہ ان قرار دادوں اور کانفرنسوں میں جن تصورات اور خیالات کا اظہار کیا گیا تھا، ان پر سب سے زیادہ سنجیدگی کے ساتھ جس ملک نے اور جس ملک   میں عمل کیا گیا وہ سعودی  عرب تھا۔ وہاں  ابتدائی تعلیم سے لیکر اعلیٰ تعلیم تک  دینی تعلیم کا حصہ اتنا قیمتی اور مضبوط ہے، ان کی تعلیم کا اسلامی تناظر اتنا  گیرا اور گہرا ہے کہ ایک  عام سعودی تعلیم یافتہ شخص اپنے عقیدے، نظرئیے اور اسلامی تصورات میں جتنا پختہ ہوتا ہے اس کا عشرِ عشیر بھی پاکستان  یا کسی دوسرے اسلامی ملک میں نہیں ہوتا۔اس کا مجھے اندازہ وقتاً فوقتاً ہوتا رہا ہے۔ آپ حضرات میں سے جن کو سعودی عرب جانے کا اتفاق ہوا ہو، انہوں نے دیکھا ہوگا کہ وہاں کا ایک ٹیکسی ڈرائیور، مزدور، دکاندار، ہر شخص عام دینی احکام کا جتنی شدت سے پابند ہے، اتنی شدت سے پابندی آپ کو دنیائے اسلام   میں کہیں اور نظر نہیں آئے گی۔یہ سعودیہ کے نظامِ تعلیم کی برکت ہے کہ وہاں  ایک عامی بھی دین پر سختی سے کاربند اور دینی ادارے اس قدر مضبوط و ثمر مند ہیں۔ آپ وہاں کے کسی اکانومسٹ، کسی سعودی افسر، کسی اعلیٰ سرکاری عہدیدار، کسی سیاسی عہدیدار، شاہی خاندان کے کسی فرد سے گفتگو کریں، دینی معلومات کے سلسلے میں وہ آپ کو پاکستان کے بہت سے اہل علم سے بہت اونچا نظر آئے گا۔ روزمرہ  کی زندگی میں  اسلام کے احکام، تاجر کو تجارت کے میدان میں، مزارع کو زراعت کے میدان میں جن احکامات کی ضرورت پڑتی ہے، ان کی تعلیم کا ہمارے یہاں  نہ سرے سے کوئی انتظام ہے، نہ اس کی فراہمی کو کوئی بندوبست ہے اور شاید ۹۹ فیصد تاجر ہمیں  پاکستان میں ایسے ملیں گے جو  تجارت کے ابتدائی اسلامی احکام سے بھی واقف نہیں ہونگے۔ ہمیں کتنے مزارع ایسے ملیں گے جو زراعت کے احکام سے واقف ہیں؟ لیکن سعودی عرب میں شاید ہی کوئی ایسا تاجر ملے، آپ مکہ مکرمہ، جدہ ریاض کسی بھی شہر جاکر دیکھ لیں، جو اسلامی بنیادی تصورات سے واقف  نہ ہو، یہ ان اسلامی نصابوں اور  ان بیش بہا اسلامی تناظر کے اثرات ہیں جو وہاں کے نظام تعلیم میں اختیار کئے گئے ہیں۔  یہ امرِ واقعہ ہے ،جس کا  ان تمام کمزوریوں و برائیوں کے باوجود جو وہاں کے معاشرے میں امتدادِ زمانہ کے ساتھ آگئی ہیں اور جس کا مشاہدہ ہم میں سے بہت سوں کو ہوا ہے، ہم کو کھلے دل کے ساتھ دینی تعلیمی میدان میں  ان کی کامیابی کا اعتراف کرنا  چاہئے۔  یہ خیالات و تاثرات ہیں ایک ایسے عالم  ہیں جنہوں نے اپنی زندگی کے چالیس سال فقہ اسلامی کی خدمت میں بسر کئے اور   اس سلسلے میں دور دراز کے کئی اسلامی و غیر اسلامی ممالک کے دورے کئے اور وہاں کی اسلامی جامعات  اور نظامِ تعلیم کا مشاہدہ کیا۔ تحریر: محمد فھد حارث

##############################
https://www.facebook.com/mohammad.f.haris/posts/10158585689624903
جب آپکو معلوم ہوجائے کہ کسی کے پیش نظر محض فتنہ پردازی ہے تو پھر اس کے ہر سوال کے جواب میں خاموشی ہی بہترین حکمت عملی ہوتی ہے۔ بعض لوگوں کو صحیح و صائب ہونے کا مالیخولیا ہوتا ہے، ایسے لوگوں کا بہترین علاج ان کو نظر انداز کرنا ہے۔جب آپکو معلوم ہوجائے کہ کسی کے پیش نظر محض فتنہ پردازی ہے تو پھر اس کے ہر سوال کے جواب میں خاموشی ہی بہترین حکمت عملی ہوتی ہے۔ بعض لوگوں کو صحیح و صائب ہونے کا مالیخولیا ہوتا ہے، ایسے لوگوں کا بہترین علاج ان کو نظر انداز کرنا ہے۔

##############################
https://www.facebook.com/mohammad.f.haris/posts/10158585568184903
سیدہ اسماء بنت ابی بکرؓ اور حجاج بن یوسف ========== دوست نے سوال کیا کہ تم حجاج بن یوسف کا دفاع کیونکر کرسکتے ہو جبکہ  اس شخص نے سیدنا عبداللہ بن زبیرؓ کو نہ صرف شہید کیا بلکہ ان کی والدہ سیدہ اسماء بنت ابی بکرؓ سے بھی نہیں ناروا گفتگو کی۔    یقیناً  حجاج بن یوسف ثقفیؒ کو بدنام کرنے کے لئے جس روایت و واقعہ سے سب سے زیادہ استدلال کیا جاتا ہے وہ صحیح مسلم میں موجود وہ  روایت ہے جس میں سیدہ اسماء بنت ابی بکر  ؓ  اور امیر حجاج ؒ  کا مکالمہ ملتا ہے جو کہ ان دونوں کے درمیان اس وقت ہوتا ہے جب امیر حجاج بن یوسف ثقفیؒ  سے جنگ کرتے ہوئے سیدنا عبداللہ بن زبیرؓ شہید ہوجاتے ہیں ۔ اس لمبی حدیث کے آخری الفاظ یہ ہیں: حجاجؒ نے سیدہ اسماء بنت ابی بکرؓ سے کہا کہ آپ نے مجھے دیکھا کہ میں نے اللہ کے دشمن کے ساتھ کیا کیا؟سیدہ اسماء بنت ابی بکرؓ نے حجاجؒ  کو جواب دیا: میں نے تمھیں دیکھا ہے کہ تم نے اس پر اس کی دنیا تباہ کردی جبکہ اس نے تمھاری آخرت برباد کردی،مجھے یہ بات پہنچی ہے کہ تو اسے دو پیٹیوں والی کا بیٹا(ابن ذات النطاقین) کہتا ہے۔ ہاں،اللہ کی قسم!میں دو پیٹیوں والی ہوں۔ایک پیٹی کے ساتھ میں رسول اللہ ﷺ اور ابو بکر رضی اللہ تعالیٰ عنہ کا کھانا سواری کے جانور پر باندھتی تھی اور دوسری پیٹی وہ ہے جس سے کوئی عورت مستغنی نہیں ہوسکتی(سب کو لباس کے لیے اس کی ضرورت ہوتی ہے۔)اور سنو!رسول اللہ ﷺ نے ہمیں بتایا تھا کہ بنو ثقیف میں ایک بہت بڑا کذاب ہوگا اور ایک بہت بڑا سفاک ہوگا۔کذاب(مختار ثقفی) کو تو ہم نے دیکھ لیا اور رہا سفاک تو میں نہیں سمجھتی کہ تیرے علاوہ کوئی اورہوگا ،کہا:یہ سن کر حجاجؒ  وہاں سے اٹھ کھڑے ہوئےاور انھیں کوئی جواب نہ دیا۔(صحيح مسلم: كِتَابُ فَضَائِلِ الصَّحَابَةِؓ :بَابُ ذِكْرِ كَذَّابِ ثَقِيفٍ وَمُبِيرِهَا، حدیث۶۶۶۴) سب سے پہلے تو ہم یہ واضح کردیں کہ  ہمارے نزدیک امیر حجاجؒ کا سیدہ اسماء بنت ابی بکرؓ سے اس سختی اور ترشی سے بات کرنا ان کا  ایک غیر مناسب فعل تھا، جس کا دفاع کرنا کسی صاحبِ عدل کو جائز نہیں۔   تاہم  اس واقعہ کے  وقت ان سیاسی حالات  کو بھی مّدِنظر رکھنا چاہیئے جن کے  تحت  یہ واقعہ رونما ہوا۔ امیر حجاجؒ کے  لئے سیدنا عبداللہ بن زبیرؓ کی حیثیت ان کے بیعت کردہ خلیفہ  کی حکومت کے ایک باغی کی تھی جن سے وہ نبرد آزما تھے اور ایک طویل کشمکش کے بعد اس  بغاوت کو وہ فرو کرپائے تھے۔ ظاہر سی بات ہے  جب ان  حضرات  میں آپس میں تلواریں چل گئیں تو پھر بقیہ ادب و احترام کے حدودوقیود  متعین کرنا بہت مشکل کام ہوجاتا ہے۔ اس وقت جو کچھ ہورہا تھا، وہ  حکومتی کشمکش  اور سیاسی مناقشات کے رّدِ عمل میں ہورہا تھا۔   اسی رّدِعمل کے نیتجے میں امیر حجاجؒ ہر حکومت مخالف باغی کے لئے" عدو اللہ" یعنی "اللہ کے دشمن" کی اصطلاح استعمال کرتے تھے اور چونکہ ان کے نزدیک سیدنا عبداللہ بن زبیر ؓ کی حیثیت بھی حکومت کے باغی کی تھی سو انہوں نے ان کو بھی عدو اللہ کہہ کر مخاطب کیا، اس سے یہ بات قطعی  ثابت نہیں ہوتی کہ وہ حقیقتاً بھی ابن زبیرؓ کو اللہ کا دشمن جانتے تھے جیسا کہ آگے بیان کردہ ان کے ایک خطبہ سے خود واضح ہوجائیگا۔  تاہم اس بات سے ہمیں انکار نہیں کہ  ایک صحابی رسولﷺ کے لئے اس طرح کے الفاظ سخت غیر مناسب ہیں لیکن جو لوگ مشاجرات صحابہؓ کی تاریخ پر گہری نگاہ رکھتے ہیں، وہ مابعد کے دور میں ہونے والے اس واقعہ کی نفسیات کو اچھے سے سمجھ سکتے ہیں کہ بہت سے واقعات اپنے  مخصوص سیاسی ماحول میں رونما  ہورہے ہوتے ہیں جو کہ صرف اُس وقت تک ہی  خاص ہوتے ہیں۔ ان  حالات   میں پیش آمدہ  واقعات کو مابعد  کے زمانے میں کسی شخصیت کو مطعون کرنے کے لئے سند بنانا چنداں درست طرز عمل نہیں اور فلسفۂ تاریخ سے نافہمی کا  شاخسانہ  ہے۔ جبکہ ساتھ ہی یہ بھی حقیقت ہے کہ انہی  سیدنا عبداللہ بن زبیرؓ  کی شہادت کے بعد امیر حجاجؒ   نے ان کے بہترین آدمی ہونے کی گواہی  دی۔ علامہ ابن کثیر دمشقیؒ  لکھتے ہیں: "جب حجاجؒ نے سیدنا عبداللہ بن زبیرؓ  کو شہید کردیا تو مکّہ میں لوگوں کے رونے کا شور بلند ہوا۔ اس پر حجاجؒ نے سب لوگوں کو مسجد میں جمع کیا  اور منبر پر چڑھ کر اللہ کی حمد و ثناء بیان کی اور کہا  : یا أهل مكة! بلغني إكباركم قتل ابن الزبير، ألا و إن ابن الزبير كان من خيار هذه الأمة یعنی  اے اہل مکہ! تم لوگوں نے ابن زبیرؓ کے قتل کرنے کو بہت بُرا  جانا ہے، جان لو کہ یقیناً ابن زبیرؓ اس امت کے بہترین  لوگوں میں سے ایک  تھے ،یہاں تک کہ انہوں نے خلافت کی رغبت کی اور اس معاملے میں اس کے اہل افراد سے نزاع کیا ، جس کی وجہ سے  وہ اطاعتِ الہٰی سے باہر نکل گئے اور انہوں نے اللہ  کے حرم کی آڑ لی۔ اور اگر کوئی شے نافرمانوں کے لئے آڑ ہوسکتی تھی تو آدم ؑ کے لئے جنت اللہ کی مقرر کردہ حرمت کے لئے آڑ ہوتی۔  بے شک اللہ نے آدمؑ کو اپنے ہاتھوں سے پیدا کیا، اور ان  میں اپنی روح پھونکی، اور ملائکہ کو حکم دیا کہ آدمؑ کو سجدہ کریں اور ان کو جنت میں سکونت دی۔ اس کے بعد جب آدمؑ سے خطا سرزد ہوئی تو اللہ نے  اُس خطا کی پاداش میں ان کو جنت سے بے دخل کردیا۔ اور اللہ کے نزدیک آدمؑ ابن زبیرؓ سے زیادہ مُکرّم تھے اور جنت کی حرمت اللہ کے نزدیک کعبہ کی حرمت سے بڑھ کر ہے۔ تم اللہ کو یاد کرو، اللہ تمہیں یاد کریگا۔" (البدایہ والنہایہ جلد ۹ صفحہ ۱۲۰) امیر حجاجؒ کا یہ خطبہ جہاں ان کی فصاحت و بلاغت پر شہادت دیتا ہے وہیں یہ بھی  واضح کردیتا ہے کہ سیدنا عبداللہ بن زبیرؓ سے ان کے جو بھی معاملات تھے وہ خالص سیاسی نوعیت کے تھے اور ان کے دل میں  سیدنا ابن زبیرؓ  کا ادب و احترام اور ان کی فضیلت کا اقرار بدرجہ اتم موجود تھا جس کا انہوں نے بھرے مجمع میں اقرار  بھی کیا اور انتہائی لطیف پیرائے میں سیدنا ابن زبیرؓ  کی خطا کو بیان  کیااور  اس کے لئے سیدنا آدمؑ کے قصہ کو بطور استدلال  پیش  کیا ۔ جو کہ اس بات  پر مزید ثبوت کی حیثیت رکھتا ہے کہ ابن زبیرؓ کو حجاجؒ کس قدر متّقی ، بلند مرتبہ اور محّبِ اللہ جانتے تھے۔   سو اس روایت سے یہ استدلال کرنا کہ امیر حجاجؒ سیدنا ابن زبیرؓ کی فضیلت کے منکر تھے یا ان کو دشمنِ خدا جانتے تھے، سخت مغالطہ انگیزی  اور   اس دور کے سیاسی حالات سے ناواقفیت و نافہمی  ہوگی۔   بعض  لوگ سیدنا اسماء بنت ابی بکرؓ کی اسی  روایت  کو بنیاد بنا کر امیر حجاجؒ پر سخت لعن طعن کرتے ہیں کہ انہوں نے سیدنا عبداللہ بن زبیرؓ کے جسد کو ایک کھجور کے تنے سے لٹکادیا تھا۔ روایت کے الفاظ ہیں: أَخْبَرَنَا الْأَسْوَدُ بْنُ شَيْبَانَ، عَنْ أَبِي نَوْفَلٍ، رَأَيْتُ عَبْدَ اللهِ بْنَ الزُّبَيْرِ عَلَى عَقَبَةِ الْمَدِينَةِ ہمیں اسود بن شیبان نے ابو نوافل سے خبردی،کہا: میں نے حضرت عبداللہ بن زبیر رضی اللہ تعالیٰ عنہ (کے جسد خاکی) کو شہر کی گھاٹی میں (کھجور کے ایک تنے سے لٹکا ہوا) دیکھا۔ لیکن معترضین یہ نہیں دیکھتے کہ  اس روایت کے آگےکے الفاظ میں سیدنا عبداللہ بن عمرؓ کا وہاں سے گزرنے کا ذکر موجود ہے جس میں وہ سیدنا ابن زبیرؓ کی  شہادت پر اظہارِ افسوس ضرور کرتے ہیں لیکن ان کے جسد کو یوں لٹکا دیکھ کر حجاجؒ یا ان کی فوج  کی بابت کوئی سخت لفظ نہیں کہتے  یا کوئی اعتراض نہیں کرتے۔ اور سیدنا عبداللہ بن عمرؓ  اعتراض کر بھی کیسے سکتے تھے جب کہ وہ خود اس وقت کے سیاسی حالات سے واقف تھے اور جانتے تھے کہ عموماً اس طرح کے سیاسی حالات میں ایسی بے اعتدالیاں ہوتی رہتی ہیں ۔ ان کی آنکھوں کے سامنے جنگ جمل و صفین ہوئی تھیں، واقعہ کربلا ہوا تھا، واقعہ حرّہ ہوا تھا جہاں ایک طرف  جنگ ِ جمل کے اختتام پر سیدنا علی ؓ کی فوج کا ایک آدمی  انہی عبداللہ بن زبیرؓ کے والد سیدنا زبیر بن العوامؓ کا سر لیکر سیدنا علیؓ کی خدمت میں حاضر ہوکر کہتا ہےکہ میں نے ابن العوامؓ کو قتل کیا، لائیں مجھے انعام دیجئے، جس پر سیدنا علیؓ اس کو جہنم کی وعید سنا وہاں سے  چلے جانے کا کہنے پر اکتفا کرتے ہیں : کنْتُ جَالِسًا عِنْدَ عَلِيٍّ فَأُتِيَ بِرَأْسِ الزُّبَيْرِ وَمَعَهُ قَاتِلُهُ، فَقَالَ عَلِيٌّ: لِلْآذِنِ بَشِّرْ قَاتِلَ ابْنَ صَفِيَّةَ بِالنَّارِ، سَمِعْتُ رَسُولَ اللَّهِ صَلَّى اللهُ عَلَيْهِ وَسَلَّمَ يَقُولُ: «لِكُلِّ نَبِيٍّ حَوَارِيٌّ، وَإِنَّ حَوَارِيَّ الزُّبَيْرُ» (مستدرک الحاکم، مسند احمد، طبقات الکبریٰ لابن سعد، معجم الکبیر الطبرانی) تو دوسری طرف سیدنا حسین بن علیؓ کا سر  سیدنا انس بن مالکؓ کے سامنے رکھا ہوتا ہے جس کی طرف  ابن زیاد چھڑی سے  اشارہ کررہا ہوتا ہے(صحیح بخاری)۔  یہی وجہ  تھی  کہ سیدنا عبداللہ بن عمرؓ جب سیدنا عبداللہ بن زبیرؓ کے جسد کو لٹکا دیکھتے ہیں  تو صرف  اظہار افسوس کرکے آگے گزرجاتے ہیں، جیسا کہ روایت میں آگے آیا ہے: قَالَ: فَجَعَلَتْ قُرَيْشٌ تَمُرُّ عَلَيْهِ، وَالنَّاسُ حَتَّى مَرَّ عَلَيْهِ عَبْدُ اللهِ بْنُ عُمَرَ، فَوَقَفَ عَلَيْهِ فَقَالَ: السَّلَامُ عَلَيْكَ، أَبَا خُبَيْبٍ السَّلَامُ عَلَيْكَ أَبَا خُبَيْبٍ السَّلَامُ عَلَيْكَ أَبَا خُبَيْبٍ أَمَا وَاللهِ لَقَدْ كُنْتُ أَنْهَاكَ عَنْ هَذَا، أَمَا وَاللهِ لَقَدْ كُنْتُ أَنْهَاكَ عَنْ هَذَا، أَمَا وَاللهِ لَقَدْ كُنْتُ أَنْهَاكَ عَنْ هَذَا، أَمَا وَاللهِ إِنْ كُنْتَ، مَا عَلِمْتُ، صَوَّامًا، قَوَّامًا، وَصُولًا لِلرَّحِمِ، أَمَا وَاللهِ لَأُمَّةٌ أَنْتَ أَشَرُّهَا لَأُمَّةٌ خَيْرٌ، ثُمَّ نَفَذَ عَبْدُ اللهِ بْنُ عُمَرَ کہا:تو قریش اور دوسرے لوگوں نے وہاں سے گزرنا شروع کردیا،یہاں تک کہ حضرت عبداللہ بن عمر رضی اللہ تعالیٰ عنہ وہاں سے گزرے تو وہ ان (ابن زبیر رضی اللہ تعالیٰ عنہ ) کے پاس کھڑے ہوگئے،اور (انھیں مخاطب کرتے ہوئے) کہا:ابو خبیب!آپ پر سلام! ابو خبیب!آپ پر سلام! ابو خبیب!آپ پر سلام!اللہ گواہ ہے کہ میں آپ کو اس سے روکتا تھا، اللہ گواہ ہے کہ میں آپ کو اس سے روکتا تھا، اللہ گواہ ہے کہ میں آپ کو اس سے روکتا تھا،اللہ کی قسم!آپ،جتنا مجھے علم ہے بہت روزے رکھنے والے ،بہت قیام کرنے والے ،بہت صلہ رحمی کرنے و الے تھے۔اللہ کی قسم!وہ امت جس میں آپ سب سے بُرےہوں،وہ امت تو پوری کی پوری بہترین ہوگی۔ پھر عبداللہ بن عمر رضی اللہ تعالیٰ عنہ وہاں سے چلے گئے۔  البتہ جب امیر حجاجؒ کو وہاں عبداللہ بن عمرؓ  کی آمد  کا پتہ چلتا ہے تو انکو شرم و خجالت  محسوس ہوتی ہے اور فوراً سیدنا عبداللہ بن زبیرؓ کے جسد کو اتروالیتے ہیں۔ اسی  روایت میں آتا ہے: فَبَلَغَ الْحَجَّاجَ مَوْقِفُ عَبْدِ اللهِ وَقَوْلُهُ، فَأَرْسَلَ إِلَيْهِ، فَأُنْزِلَ عَنْ جِذْعِهِ، فَأُلْقِيَ فِي قُبُورِ الْيَهُودِ حجاج ؒکو عبداللہ بن عمر رضی اللہ تعالیٰ عنہ کے وہاں کھڑے ہونے کی خبر پہنچی تو انہوں نے لوگوں کو بھیج کر ،ان(کے جسدخاکی) کو کھجور کے تنے سے اتارا گیا اور ان کے جسد خاکی کو یہود کے قبرستان میں ڈلوادیا۔ بلاشبہ اس وقت کے سیاسی حالات کچھ بھی رہے ہوں، ہم اس بابت امیر حجاجؒ کا دفاع نہیں کرتے اور ان کے اس فعل کو مذموم ہی مانتے ہیں جو کہ انہوں نے سیدنا عبداللہ بن زبیرؓ کے جسد خاکی کے ساتھ کیا لیکن حقیقت یہ ہے کہ اس وقت کی جنگی نفسیات کے تحت اگر سیدنا عبداللہ بن زبیرؓ کی جگہ خود حجاج یا امیر عبدالملک بن مروان ؓ ہوتے اور سیدنا عبداللہ بن زبیرؓ کو ان پر  فتح  حاصل ہوجاتی تو ابن زبیرؓ بھی حجاجؒ و عبدالملکؒ  کے ساتھ شائد ایسا ہی کرتے۔ جیسا کہ  سیدنا عبداللہ بن زبیرؓ اور یزید بن معاویہ کے قضیے سے متعلق تاریخ میں ملتا ہے کہ   جب یزید بن معاویہ نے سیدنا عبداللہ بن زبیرؓ کے بھائی جناب  عمرو بن زبیرؓ کو ان کی طرف مکّہ بھیجا تو ان دونوں کی جماعتوں میں آپس میں مدبھیڑ ہوگئی اور سیدنا عبداللہ بن زبیرؓ نے عمرو بن زبیرؓ کو گرفتار کرلیا۔ جب یہ گرفتار ہورہے تھے تو ان کے دوسرے بھائی عبیدہ بن زبیر ؓ نے انہیں  اپنی میں پناہ میں  لینا چاہا مگر عبداللہ بن زبیرؓ  نے اس پناہ کا پاس نہ کیا اور اپنے بھائی عمرو بن زبیرؓ کو قید کردیا۔ متعدد روایتوں میں بیان ہوا ہے کہ ان عمرو بن زبیرؓ کو قید میں سخت سے سخت اذیتیں دی گئیں، نہایت بے رحمی سے کوڑوں سے پیٹا گیا یہاں تک کہ اس زدوکوب سے ان کی  جان نکل گئی۔ (الانساب الاشراف للبلاذری  جلد ۴ صفحہ ۳۶) پھر سیدنا عبداللہ بن زبیرؓ نے حکم دیا کہ ان کی لاش کو سولی پر چڑھادیا جائے (الانساب الاشراف جلد ۴ صفحہ ۳۸)  ۔  علامہ ابن سعد اس بابت مزید لکھتے ہیں : فأمر به عبدالله فطُرح فی شِعْب الجیف و ھو الموضع صُلب فيه عبداللہ بن الزبیر بعدُ (طبقات ابن سعد جلد ۷ تحت الترجمۃ عمرو بن الزبیر صفحہ ۱۸۵) سیدنا عبداللہ بن زبیرؓ نے حکم دیا کہ ان کی لاش کو  (سولی سے اتار کر) شعب الجیف یعنی الجیف کی گھاٹی میں پھینک دیا جائے اور یہ وہی جگہ تھی جہاں بعد میں سیدنا عبداللہ بن زبیرؓ کو سولی دی گئی تھی۔ اس حادثہ کا بہت کچھ چرچا ہوا،شاعروں نے مرثیے تک  لکھے جس کے جواب میں سیدنا  عبداللہ بن زبیرؓ فرمایا کرتے تھے کہ اقامتِ حق اور اصلاح کے سوا میری اور کوئی غرض نہ تھی (الانساب الاشراف جلد ۴ صفحہ ۳۸) بعینہٖ  اسی سے ملتا جلتا عذر  امیر حجاج بن یوسفؒ کی طرف سے بھی  آیا جیسا کہ اوپر ہم نے البدایہ و النہایہ کے حوالے سے نقل کیا ہے۔ سو جب سیدنا عبداللہ بن زبیرؓ کے اس فعل کو جو کہ انہوں نے اپنے بھائی عمرو بن زبیرؓ کے ساتھ کیا، مذموم سمجھتے ہوئے بھی ،  سیاسی مصالح  اور اس وقت کے حالات کو پیش نظر رکھتے ہوئے  ہم سیدنا عبداللہ بن زبیرؓ پر طعن کرنے کا  کوئی حق نہیں رکھتے تو پھر امیر حجاجؒ کو اسی کام کے لئے مطعون کرنا کیوں۔ بلاشبہ یہ افعال اپنی ذاتی حیثیت میں اپنے اندر قباحت کا پہلو رکھتے تھے لیکن جس زمانے میں یہ  افعال سر زد ہورہے تھے، ان کو نظر انداز کرکے ان افعال کے تحت شخصیات کو مطعون کرنا سخت غیر درست طرز عمل ہوگا۔  یہی نہیں بلکہ یزید بن معاویہ  کے دور میں  بنو امیہ کے ایک وفادار سعد مولیٰ عتبہ بن ابو سفیان اور ان کے پچاس ساتھیوں کو سیدنا عبداللہ بن زبیرؓ  نے گرفتار کرواکر حرم مکی میں بلوابھیجا اور یہاں آنے پر ان کی گردنیں ماردیں : و ضرب اعناقھم فی الحرم (انساب الاشراف جلد ۴ صفحہ ۳۰) سیدنا عبداللہ بن عباسؓ کو اس بات کا پتہ چلا تو سخت ناراض ہوئے اور فرمایا: وإن لقيت قاتل أبي بالحرم ما قتلته (انساب الاشراف جلد ۴ صفحہ ۳۰) اگر میں اپنے والد کے قاتل کو بھی حرم کے اندر پاتا تو  اس کو قتل نہ کرتا۔ اب اگر  کوئی ایسے واقعات کو سیدنا عبداللہ بن زبیرؓ کو مطعون کرنا شروع کردے اور ان  سیاسی حالات کو یکسر نظرانداز کرسے جن میں یہ سب کچھ ہورہا تھا تو کیا اسکو درست طرز عمل کہا جاسکتا ہے؟ یقیناً نہیں ۔پھر یہ بھی یاد رہے کہ ایسے افعال صرف  سیدنا عبداللہ بن زبیرؓ یا امیر حجاجؒ سے سر زد نہیں ہوئے، بلکہ اس دور کی دوسری شخصیات سے بھی سیاسی تقاضوں اور وقتی مصالح کے تحت ایسے   افعال  کا صدور ملتا ہے۔ جیسے کہ امیر عمر بن عبدالعزیزؒ جن کو بنو امیہ مخالفین  اس خاندان کا سب سے نیکوکار اور بعض حضرا ت پانچواں خلیفۂ راشد باور کرواتے ہیں، ان سے متعلق بھی   تقریباً تمام قدیم کتب تاریخ میں تصریح ملتی ہے کہ انہوں نے سیدنا عبداللہ بن زبیرؓ کے صاحبزادے جناب خبیب بن عبداللہ بن زبیرؓ ، جن کے نام پر سیدنا ابن زبیرؓ کی کنیت ابو خبیب تھی، کو مدینہ میں سخت اذیتیں دے کر قتل کروادیا تھا جبکہ انہیں جناب خبیب بن عبداللہ ؒ کو امیر حجاج ن یوسفؒ نے معرکۂ ابن زبیرؓ کے وقت امان دی تھی  جس پر یہ اپنے والد کا ساتھ چھوڑ کر حجاجؒ کی امان میں داخل ہوگئے تھے۔  طبری  سن ۹۳ ھ کے واقعات کے ذیل میں لکھتے ہیں: وفیھا ضرب عمر بن عبدالعزیز خبیب بن عبداللہ بن الزبیر بأمر الولید إياه، وصب علی رأسه قربة من ماء بارد۔ ۔۔ الخ (طبری، جلد ۶ صفحہ ۴۸۲، سنۃ ۹۳ ، ۲/۱۲۵۵) اور اسی سال امیر عمر بن عبدالعزیز ؒ نے ولید کے حکم پر جناب خبیب بن عبداللہ بن زبیرؒ کو خوب پٹوایا اور ان کے سر پر ٹھنڈے پانی کی پکھال چھڑوادی۔  عمر بن عبدالعزیز نے ان خبیب کو پچاس کوڑے لگوائے اور سخت سردی کے موسم میں  ان کے سر پر پانی کی پکھال چھڑوادی اور دن بھر ان کو مسجد کے دروازے پر کھڑے رکھا اور انہیں تکالیف کے زیرِ اثر ان کی موت واقع ہوگئی۔  (طبری جلد ۶ صفحہ ۴۸۲، تحت ایام ۹۳ ہجری) گویا ان تمام تاریخی روایات سے یہ پتہ چلتا ہے کہ اس وقت کے  حالات میں اس طرح سزائیں اپنے سیاسی مخالفین کو دینا ایک معمول تھا۔ ان کے ارتکاب کے ضمن میں کسی  ایک شخص  کو  مطعون کرنا  چنداں مناسب نہیں ۔لیکن پھر بھی امیر حجاجؒ کے اس طرز عمل کو ان کے معترضین اس طرح سے پیش کرتے ہیں جیسے امیر حجاجؒ اس زمانے میں فردِ واحد ہوں جن سے یہ سارے کام سرزد ہوئے۔ باقی کسی حاکم یا عامل نے یہ کام نہ کیا ہوں۔ جبکہ ہم ثابت کر آئے ہیں کہ اس طرح  کی سزاؤں اور سلوک  کا مظاہرہ خود سیدنا عبداللہ بن زبیرؓاور امیر عمر بن عبدالعزیزؒ سے بھی  ہوچکا تھا اور ان سے پیشتر اور ان کے مابعد بھی  عاملین اور حکمران اس طرح کی سزاؤں اور سلوک کا نفاذ کرتے رہے ہیں۔ سو امیر حجاجؒ کے اس طرح کے اقدامات کو پیش کرکے ان کو مطعون کرنا تاریخِ اسلامی کی غیر صحیح فہم  کا نتیجہ قرار دیا جاسکتا ہے اور کچھ نہیں۔ تاہم اپنی جبلی  و فطری سختی کے سبب امیر حجاجؒ نے ایک سن رسیدہ بزرگ صحابیہ سیدہ اسماء بنت ابی بکرؓ کے ساتھ جو سختی اور ترشی کا مظاہرہ کیا، ہم اس کو غلط جانتے ہیں اور اس بابت امیر حجاجؒ کے کسی قسم کے دفاع کے قائل نہیں۔ اللہ ان کی اس لغزش پر ان کو معاف فرمائے۔ آمین البتہ بعض لوگ سیدہ اسماء کے الفاظ کہ  " کذاب(مختار ثقفی) کو تو ہم نے دیکھ لیا اور رہا سفاک تو میں نہیں سمجھتی کہ تیرے علاوہ کوئی اورہوگا" کو نقل کرکے امیر حجاجؒ کو الہامی طور سے مصدقہ ظالم و سفاک ثابت کرنے کی ناکام کوشش کرتے ہیں، جبکہ ایسا کرتے ہوئے وہ یہ بھول جاتے ہیں کہ یہ ایک  ایسی دُکھی ماں کا قول ہے  جس کو ابھی ابھی اپنے بیٹے کی شہادت کی خبر ملی ہے اور اس کا سامنا اس شخص سے ہورہا ہے جس کی  فوج سے قتال کرتے ہوئے اس کا بیٹا شہید ہوا ہے سو فرطِ جذبات میں سیدہ اسماء کا ایسا کہنا ان کے غم و غصہ  اور ذاتی رائے کا اظہار تو ہوسکتا  ہے لیکن   فرمان رسولﷺ یا وحی الہٰی  نہیں کہ اس پر لازمی ایمان لاتے ہوئے  امیر حجاجؒ کو لازمی ظالم و سفاک قرار دیا جائے۔  سو اس روایت کو امیر حجاجؒ کو ظالم یا فاسق ثابت کرنے کے لئے پیش کرنا نہایت نامعقول سعی ہے جس کی کوئی ٹھوس علمی بنیادیں نہیں۔ امید ہے کہ ہماری اس بحث سے قارئین کے ذہن میں اس روایت سے متعلق تمام اشکالات رفع ہوگئے ہونگے۔ جن حضرات کو اس متعلق مزید تفصیلات درکار ہوں وہ راقم کی کتاب "امیر حجاج بن یوسف ثقفیؒ ۔ چند غلط فہمیوں کا ازالہ" کی جانب مراجعت کریں۔ تحریر: محمد فھد حارث

##############################
https://www.facebook.com/mohammad.f.haris/posts/10158592968754903
ایران کی مزدکی تحریک ===== عہدِ قدیم سے ایرانی سلطنت جنسی بے راہ روی کا شکار رہی یہاں تک کہ تیسری صدی عیسوی میں مانی نام کا ایک شخص ایران کی سرزمین میں پیدا ہوا۔  جنسی بے راہ روی کے اس طوفان کے رد عمل میں  مانی نے تجرد کی زندگی کی تحریک چلائی اور نکاح کو حرام قرار دیدیا۔ اسکا ماننا تھا کہ دنیا میں سارا شرو فساد  شہوانیت کے جذبات کی وجہ سے ہے۔ ایرانی حکمران بہرام نے ۲۷۶ء میں مانی کو یہ کہتے ہوئے موت کے گھاٹ اتار دیا کہ اس آدمی کی تعلیمات دنیا کے  لئے مہلک اور نسلِ انسانی کی افزائس کے لئے خطرہ ہیں جو کہ دنیا کو بالآخر تباہی کے دہانے پر لا کھڑا کرے گی۔ مانی کی موت کے تقریباً  دو سو سال کے  بعد ۴۸۷ء  میں ایران میں مزدک پیدا ہوا۔ مزدک  ایک بڑا مبلغ بن کر نمودار ہوا جس نے   ایرانی عوام کو جنسی آزادی کی طرف دعوت دی۔  بقول علامہ شہرستانی اس شخص نے تمام عورتوں کو سب کے لئے حلال کردیا اور مال اور عورت کو آگ، پانی اور چارہ کی طرح سب کے لئے مشترک قرار دیدیا۔ مزدک کی تحریک نے نوجوان نسل اور تعیش پسند حکمرانوں کو سب سے زیادہ متاثر کیا اور صرف چند سالوں میں یہ تحریک پورے ایران  میں پھیل گئی۔ یہاں تک کہ شاہِ ایران کیقباد یعنی شاہ قباد تک مزدک  کی تعلیمات کا اسیر ہوکر اسکا معتقد ہوگیا۔ البتہ علامہ ابن جریر طبری نے ایک روایت نقل کی ہے کہ چونکہ مزدکی تحریک اس قدر جوش و خروش سے پھیل چکی تھی اور ایرانیوں کی اکثریت مزدک کی پیروکار بن  چکی تھی، سو مزدکیوں نے کیقباد کو کو معزولی کی دھمکی دے کر اس تحریک کا سرپرست بنایا تھا۔ قصہ مختصر وجہ جو بھی رہی ہو بادشاہ کی سرپرستی کے بعد  یہ تحریک اس زور و شور سے پھیلی کہ  بقول طبری  نہ باپ کو پتہ ہوتا کہ اس کا بیٹا کون ہے اور نہ بیٹے کو پتہ ہوتا کہ وہ کس باپ سے جنا گیا ہے۔  ابن اثیر الکامل میں لکھتے ہیں کہ ایران میں مزدک کا زور  و اثر اس قدر بڑھا کہ ایک دن  مزدک نے کیقباد  کو حکم دیا کہ آج تیری بیوی یعنی ملکۂ ایران میرے ساتھ رات بسر کرے گی۔ کہنے کو تو کیقباد عظیم ایران کا  کُل حکمران تھا لیکن مزدک کی صحبت و پیروی نے  اس کو اس قدر بے غیرت و دیوث بنادیا تھا  کہ وہ فوراً اس حکم کی تعمیل پر راضی ہوگیا۔ باپ کی یہ  بے غیرتی دیکھ کر نوشیرواں عادل جو کہ کیقباد کا بیٹا تھا  بے چین ہو کر رہ گیا  اور سوچ بچار میں پڑگیا کہ کیا کرے۔ آخر ماں کی عزت بچانے کی خاطر اس نے اپنی عزت مزدک کے قدموں تلے رکھ دی اوراس کی خدمت میں حاضر ہوکر اپنے ہاتھوں سے اس کے جوتے اتارے، اس کے پاؤں کو بوسے دئیے، پھر نہایت لجاجت  سے مزدک کی خدمت میں ہاتھ جوڑ کر عرض کیا کہ اہل ایران کی  مادر ملکہ اور خاتون اول کی آبرو ریزی نہ کرے اور اس مہربانی کے عوض وہ جو چاہتا ہے ، نوشیرواں اس کو دینے کو تیار ہے۔ نوشیرواں کی اس لجاجت آمیز  درخواست کو مزدک نے قبول کرلیا اور اس کی ماں کو چھوڑ دیا۔ ابن اثیر نے مزید لکھا ہے کہ جب بادشاہ مزدک کا پیروکار بن گیا تو  اس نے اپنی سلطنت کے تمام  گورنروں  کو مزدک کی تحریک میں شمولیت کی دعوت دی جس پر حیرہ کے گورنر منذر بن ماء السماء نے انکار کردیا جس کی پاداش میں بادشاہ نے اسکو معزول کردیا۔ کچھ عرصہ بعد جب کیقباد مرگیا تو نوشیرواں  تخت نشیں ہوا۔ چونکہ نوشیرواں اپنے باپ کے عقائد و نظریات کے سخت خلاف تھا سو حکومت میں آتے ہی اس نے اپنے دربار میں تمام لوگوں کو بلایا۔ ایسے میں مزدک اور منذر    بھی حاضر ہوئے۔ نوشیرواں دونوں کو ساتھ دیکھ کر بہت خوش ہوا اور بولا کہ میری زندگی کی دو آرزوئیں تھیں، امید ہے کہ آج دونوں پوری ہوجائینگی۔ مزدک نے پوچھا کہ شہنشاہ کی  ایسی کونسی دو  آرزوئیں ہیں ؟  نوشیرواں نے جواب میں کہا : پہلی یہ کہ میں اس باغیرت گورنر کو اس کے عہدے پر بحال کروں جس نے بے حیائی کے احکامات ماننے سے اپنا عہدہ تج دینا مناسب سمجھا۔ اور دوسری یہ تھی کہ ان زندیقوں کو موت کے گھاٹ اتاردوں جنہوں نے عظیم ایران کو  جنسی بے راہ وری  کے راستے پر گامزن کیا ہے۔ اس پر مزدک نے تحقیرانہ مسکراہٹ کے ساتھ نوشرواں کو مخاطب کرتے ہوئے کہا کہ  کیا تیرے بس میں ہے کہ تو انسانوں کی اُس عظیم اکثریت کو موت سے ہمکنار کرسکے جو اس تحریک کے پیروکار ہیں؟  یہ سن کر نوشیرواں غصے سےگویا پاگل ہوگیا اور مزدک کو مخاطب کرکے بولا کہ اے ابنِ زانیہ! ابھی تک  میں اپنے  نتھنوں میں تیرے جرابوں کی  وہ بدبو محسوس کرتا ہوں  جب اپنی ماں کی عزت بچانے کی  خاطر میں نے تیرے متعفن پیروں کو بوسہ دیا تھا۔ یہ کہہ کر  نوشیرواں یک قلم  مزدک کے قتل کا حکم دیدیتا ہے ۔ مزدک کا سر قلم کرکے اس کی لاش کو سولی پر چڑھا دیا جاتا ہے۔ مزدک کے پیروکار اپنی اکثریت کی بنیاد پر ملک میں بغاوت برپا کرنے کی کوشش کرتے ہیں لیکن نوشیرواں نہایت سختی سےایسی ہر  بغاوت کو کچل کر رکھ دیتا ہے۔ مزدک اور اس کے پیروکاروں نے لوگوں کی جو جائیدادیں اور مال و دولت چھینا تھا، وہ بھی اصلی مالکوں کوواپس دلوادیا جاتا ہے۔ اس طرح سے یہ فتنہ نوشیرواں  کی جرات اور دلیری سے اپنے انجام کو پہنچا اور یوں کچھ سالوں میں مزدکی تحریک اور اثرات سے ایران کو چھٹکارا نصیب ہوجاتا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158598813929903
جب اللہ کے سامنے کھڑے ہوں تو یہ مت سوچئیے کہ آج کیا پکانا ہے، بینک میں کتنے پیسے پڑے ہیں، فلاں ڈیل کیسے ہوگی۔ بس اپنی عبادت پر دھیان دیجئے۔ باقی معاملات اللہ خود آپ کے لئے بہتر بنا دے گا۔جب اللہ کے سامنے کھڑے ہوں تو یہ مت سوچئیے کہ آج کیا پکانا ہے، بینک میں کتنے پیسے پڑے ہیں، فلاں ڈیل کیسے ہوگی۔ بس اپنی عبادت پر دھیان دیجئے۔ باقی معاملات اللہ خود آپ کے لئے بہتر بنا دے گا۔

##############################
https://www.facebook.com/mohammad.f.haris/posts/10158595882354903
کیا انساب الاشراف امام البلاذری سے ثابت نہیں؟ ========== آج کل کچھ حضرات کی طرف سے یہ غریب دعویٰ سامنے آرہا ہے کہ مشہور کتاب "انساب الاشراف" امام البلاذری سے ثابت نہیں سو اس میں موجود کسی بھی روایت سے کسی بھی قسم کا استدلال مردود محض ہے۔ کیا انساب الاشراف امام البلاذری سے ثابت نہیں ہے، جب یہی سوال فضیلۃ الشیخ ابو انس طیبی حفظہ اللہ فاضل جامعہ محمدیہ گوجرانوالہ کے سامنے رکھا گیا تو آپ نے اس پر اس طور سے تبصرہ فرمایا: "یہ کتاب مشہور ومعتمد ہے جیسا کہ حافظ ذہبی نے کہا:صاحب التاريخ المشهور من طبقة أبي داود السجستاني حافظ أخباري علامة۔ ذخيرة الحفاظ :3/ 73 سير أعلام النبلاء میں کہا صاحب التاريخ الكبير فوات الوفيات 1/ 157 میں ہے کتاب جمل أنساب الأشراف وهو كتابه المعروف بالمشهور ...... وكان أحد النقلة من الفارسي إلى العربي الوافي بالوفيات8/ 157 وله من الكتب....... كتاب جمل نسب الأشراف وهو كتابه المعروف المشهور به اسی طرح دیگر کتب میں دیکھیے گا۔ " اسی طرح جب کسی نے  ابو انس طیبی حفظہ اللہ کے سامنے انساب الاشراف کا تقابل مسندِ زید سے کرکے اس کتاب کے مؤلف امام البلاذری کو ضعیف اور ان سے اس کی نسبت اور سندِ کتاب کو غیر معتبر قرار دینے کی کوشش کی تو ابو انس طیبی حفظہ اللہ کچھ یوں رقم طراز ہوئے: "سند کتاب اور اس کے ثبوت کا مطالبہ وہاں درست ہے جہاں اس کتاب کا مشہور ومعتمد ہونا ائمہ محدثین کے ہاں معروف نہ ہو یا وہ اسے کچھ اہمیت نہ دیں۔ ہمارے نزدیک امام بلاذری کی توثیق بھی ثابت ہے ۔ توثیق کے معلوم کرنے کے ذرائع دیکھ لیں تو ان کی توثیق ثابت ہے ۔بلاذری کا ترجمہ بمع توثیق معجم الادباء میں ہے: جیسے یاقوت الحموی نے کہا: وکان أحمد بن يحيى بن جابر عالما فاضلا شاعرا رواية نسابة  متقنا۔۔۔۔۔۔ معجم الأدباء:2/ 531 یہ متقنا کلمہ توثیق ہے۔ جبکہ مسند زید کبھی بھی عندالمحدثین معروف ومعتمد نہیں رہی ہے ۔پھر اس کی اول تا آخر ایک ہی سند ہے اور اس سند کا مرکزی راوی تمام متقدمین ومتاخرین کے نزدیک کذاب ووضاع ہے۔ اب جو کتاب معروف ومعتمد بھی نہیں اس کا بیشتر حصہ ہے بھی ناقابل اعتبار وحجت تو بھلا اسے بیچ میں لانے کی کیا ضرورت اور پھر صاحب کتاب بھی جب عندالمحدثین مجروح وبدعقیدہ ہو۔ بہرحال بلاذری کی انساب الأشراف اور ان سے اس کی نسبت بالکل درست وصحیح ہے۔ اس میں جو روایت اصول محدثین وقرائن کے موافق ہے وہ لے لیں دیگر کو ترک کر دیں۔" (فضیلۃ الشیخ ابو انس طیبی حفظہ اللہ : مجلس التحقیق الاسلامی) اسی طرح جب حافظ زبیر علی زئی مرحوم نے اس کتاب کی سند اور امام البلاذری سے اس کے انتساب پر نقد کیا تو اس کے رد میں فضیلۃ الشیخ کفایت اللہ سنابلی حفظہ اللہ یوں رقم طراز ہوئے: "اولاً:(یہ کتاب امام البلاذری سے ثابت ہے اس ) تفصیل کے لئے "انساب الاشراف" کے محقق کا مقدمہ پڑھ لیں، محقق نے اس کتاب کو ثابت کیا ہے۔ ثانیاً: یہ کتاب خود امام بلاذریؒ نے اپنے ہاتھ سے لکھی ہے اور انہیں کے ہاتھ کے لکھے ہوئے نسخے سے اسے ناسخ نے نقل کیا ہے، پھر بیچ میں کتاب کے راوی اور سند کاسوال ہی پیدا نہیں ہوتا۔ دیکھیں کتاب کے محقق کا مقدمہ۔ ثالثا: یہ ایک مشہور و معروف کتاب ہے، چنانچہ شہاب الدین ابو عبداللہ یاقوت بن عبداللہ الرومی الحموی (المتوفی: ۶۲۶ ہجری) نے کہا: "کتاب جمل نسب الاشراف، وھو کتابہ المعروف المشھور" (ارشاد الاریب الی معرفۃ الادیب ۲/۵۳۴) یعنی "(امام بلاذری کی) کتاب جمل نسب الاشراف ، یہ ان کی معروف و مشہور کتاب ہے۔" نیز مستند ائمہ و محدثین نے اس پر اعتماد کیا ہے اور اس سے بطورِ حجت روایات نقل کی ہیں۔ ایسی مشہور اور معتبر کتاب کے ثبوت کے لئے ناسخِ کتاب یا ناقلینِ کتاب پر بحث کی ضرورت ہی نہیں۔ دیکھیں حافظ ابن حجرؒ نے کہا: "مشہور کتاب کے لئے اس بات کی ضرورت نہیں ہے کہ ہم سے لیکر مصنف تک اس کی سند معتبر ہو۔ مثال کے طور پر سنن نسائی کی صحت کے لئے اس بات کی حاجت نہیں ہے کہ ہم سے لیکر امام نسائی تک کے رجال معتبر ہوں۔" (النکت علی کتاب ابن الصلاح ۱/۲۷۱) یہی وجہ ہے کہ حافظ ابن حجر نے انساب الاشراف کو ثابت مانا ہے اور اس سے نقل کردہ ایک روایت کی سند کو "لاباس بہ" کہا ہے۔ چنانچہ حافظ ابن حجر نے کہا: "وروی البلاذری باسناد لا باس بہ، ان حفص بن ابی العاص کان یحضر طعام عمر۔ الحدیث" (الاصابہ ۲/۹۸) یاد رہے کہ حافظ ابن حجر کی مستدل روایت امام بلاذری کی کتاب "الانساب الاشراف" ہی میں ہے جیسا کہ گزشتہ صفحات میں اس کا ذکر ہوچکا ہے (دیکھیں: انساب الاشراف للبلاذری ۱۰/۳۱۸) عصرِ حاضر کے عظیم محدث علامہ البانیؒ نے بھی یہی بات کہی ہے۔ ملاحظہ ہو: "سوال: کتابوں کی سندوں کے بارے میں آپ کی رائے کیا ہے؟ کیا اس میں بھی وہی شرط لگائی جائے گی جو احادیث کی روایت میں لگائی جاتی ہے یا اس میں تساہل سے کام لیا جائے گا؟ جواب: میری رائے الگ الگ کتاب کے اعتبار سے الگ الگ ہے، چنانچہ اگر کوئی کتاب مشہور ہو، علماء کے ہاتھوں میں عام ہو اور اہل علم نے اس پر اعتماد کیا ہو تو اس طرح کے نسخوں کی بابت ایسی کوئی شرط نہیں لگائی جائے گی، لیکن جب یہ معاملہ نہ ہو تو پھر یہ شرط لگائی جائے گی۔ (سلسلۃ الھدی و النور ۱۳/۸۵)" رابعاً: خود حافظ زبیر علی زئیؒ نے بھی کئی جگہ اس کتاب کو ثابت مانا ہے اور اس سے استدلال کیا ہے، بلکہ خطبے سے پہلے سلام کرنے سے متعلق اسی کتاب کی ایک روایت کو دلیل بنا کر کہا ہے کہ خطبے سے پہلے سلام کرنا سنت ہے۔" (یزید بن معاویہ پر اعتراضات کا تحقیقی جائزہ صفحہ ۳۶۲ تا ۳۶۴) ڈاكٹر اكرم ضياء عمرى اس كتاب کے متعلق ذكر كرتے ہيں کہ راويات اور اسانيد كے بہترين اختيار , ثقہ اور صدوق راويوں كى راويات سے اتفاق اس ميں طبرى سے زياده ہے. اگر اس كى روايات كا مقارنہ ابن سعد , خليفہ وغيره كى روايات سے كيا جائے تو اس ميں صحيح اور حسن روايات كا كتب سنت و تاريخ سے اتفاق ہے. اگر كوئى ضعيف يا شاذ روايت ہے تو وه ان راويوں سے ہے جن سے بلاذرى نقل كررہے ہيں نہ کہ بلاذرى كى طرف سے ہے.(عصر الخلافة الراشدة) محقق مولانا محمد عزير شمس بهى بلاذرى كى طرف اس كتاب كى نسبت كے قائل ہيں. ہم امید کرتے ہیں کہ مذکورہ بالا محققین کی پیش کردہ گزارشات کے بعد ہمارے وہ احباب جو انساب الاشراف کی امام البلاذری سے نسبت کو غیر ثابت مانتے ہیں، وہ اپنے اس مرجوح موقف سے رجوع کرلیں گے۔ یاد رہے کہ یہاں ہم نے جان بوجھ کر خود سے اس تحریر میں اپنی تحقیق نقل نہیں کی کہ ہماری تحقیق پر ہمارے ان دوستوں کو عموماً تحفظات رہتے ہیں، سو اسی سبب مناسب خیال کیا کہ مسلک اہلحدیث کے ہی کچھ دوسرے جید علمائے کرام و محققین کی تحقیق ہدیہ کردی جائے تاکہ ہمارے دوستوں کو کسی طور کا شرح صدر نصیب ہو۔ تحریر: محمد فھد حارث

##############################
https://www.facebook.com/mohammad.f.haris/posts/10158603881894903
تاریخ و سیرت سے دلچسپی کے سبب میں نے اس موضوع سے متعلق سینکڑوں نہیں تو دسیوں کتب تو لازمی پڑھی ہونگی لیکن جو مزا، جو سکون اور جو دلچسپی سیرت النبی صلی اللہ علیہ وسلم سے متعلق کتب پڑھ کر محسوس ہوتی ہے، اسکا عشر عشیر بھی دوسری کتابیں پورا نہیں کرپاتیں۔ اکثر اوقات لائف میں ایسا فیز آتا ہے کہ کتابوں کے مطالعہ میں دلچسپی محسوس نہیں ہوتی، کسی بھی موضوع پر کتاب اٹھاو تو دو صفحے پڑھ کر دل نہ لگنے کے سبب  بوریت ہونے لگتی ہے لیکن نامعلوم کیوں سیرت النبی صلی اللہ علیہ وسلم کے موضوع سے متعلق کوئی بھی کتاب اٹھاو تو اس کے پہلے صفحے کے ساتھ ہی کتاب میری توجہ حاصل کرنے لگ جاتی ہے۔ چاہے پہلے صفحے پر آپ صلی اللہ علیہ وسلم کے تذکرے کے بجائے عرب جاھلیت کی تاریخ ہی سے کتاب کا آغاز کیوں نہ ہورہا ہو۔ سیرت النبی صلی اللہ علیہ وسلم کا موضوع ہمیشہ سے میری کمزوری رہا ہے۔ کتنی دفعہ ایسا ہوا کہ سیرت کی کتاب دیکھ کر جان بوجھ کر نہیں اٹھاتا کہ اگر یہ کتاب دیکھی تو دیگر کتب مطالعہ کرنے سے رہ جائینگی۔ علامہ صفی الرحمن مبارکپوری مرحوم کی الرحیق المختوم تو نجانے کتنی دفعہ پڑھی ہوگی مجھے خود یاد نہیں۔ لوگوں کو لگتا ہے کہ تاریخ سے مجھے خاص شغف ہے یا اس متعلق مجھے کوئی درک حاصل ہے لیکن حقیقت یہ ہے کہ میرا پسندیدہ ترین موضوع سیرت النبی صلی اللہ علیہ وسلم ہے اور اسکے بعد اگر کسی موضوع سے مجھے دلچسپی ہے تو وہ علم الحدیث و اسماء الرجال کا علم ہے۔ باقی دیگر علوم و مجال سے دلچسپی ثانوی نوعیت کی ہے۔

##############################
https://www.facebook.com/mohammad.f.haris/posts/10158602741119903
عبدمناف بن قصی ======= عبد مناف  بن قصی نبی ﷺ کے پردادا ہاشم کے والد تھے۔ عبد مناف کے والد قصی کو قریش میں  خاص قدر و منزلت اور شرف حاصل تھا  کیونکہ انہوں نے قریش کے متفرق اور پراگندہ قبائل کو مکہ میں جمع  کیا تھا، اسی سبب ان کی  قوم نے ان کو "مجمع" کے لقب سے  نوازا تھا۔  سیدنا ابو سفیان بن حربؓ کے پردادا عبدشمس اور نبیﷺ کے پردادا ہاشم آپس میں سگے بھائی اور انہیں قصی کے پوتے یعنی عبدمناف کے دو بیٹے تھے۔ یہی وجہ تھی کہ ایامِ جاھلیت میں  بنو عبد شمس اور اور بنو ہاشم کو ایک بطن  یعنی خاندان مانا جاتا تھا اور اسی سبب سے سیدہ ہند بنت عتبہؓ کے والد عتبہ بن ربیعہ کا موقف نبی ﷺ کے لئے ہمیشہ نرم رو رہتا تھا جس کا  طعنہ کئی دفعہ ابوجہل بن ہشام المخزومی تاریخ کے اوراق میں عتبہ کو دیتا نظر آتا ہے کہ تم اور محمد ایک ہی جد عبدمناف کی اولاد میں سے ہو، اسی لئے تم محمد کی طرفداری کرتے ہو۔ عتبہ کے والد ربیعہ  بن  عبدشمس اور سیدنا ابو سفیانؓ کے دادا امیہ  بن عبدشمس آپس میں سگے بھائی تھے۔ عبدمناف  کو اللہ تعالیٰ نے چار بیٹے عطا فرمائے تھے: ۱۔ ہاشم جو کہ رسول اللہﷺ کے پردادا تھے۔ ۲۔  عبدشمس جو کہ سیدنا ابو سفیانؓ کے پردادا تھے ۳۔ مطلب جن کے بھتیجے نبیﷺ کے دادا  شیبہ تھے اور انہی کی نسبت سے ان کا لقب عبدالمطلب پڑا تھا۔ ۴۔ نوفل یہ  جبیر بن مطعم کے جد تھے۔ عبدمناف کے یہ چاروں صاحبزادے بڑے  شرف و منزلت اور بلند اقبال والے تھے۔ ان کی وجہ سے قریش کو اندرونِ و بیرونِ عرب دونوں جگہ معزز سمجھا جاتا تھا اور مختلف مراعات سے نوازا جاتا تھا۔ عرب و حجاز کے علاوہ بڑے بڑے سلاطین کے ہاں بھی ان  چاروں کو بڑی قدرو منزلت کی  نظر سے دیکھا جاتا تھا۔ عبدمناف کے ان چاروں بیٹوں نے تجارت کو اپنا پیشہ بنایا تھا اور اسی سبب دور دراز کے علاقوں میں محوِ سفر رہتے تھے۔ شام کے غسانی  حکمران سے ہاشم نے، حبش کے بادشاہ سے عبد شمس نے، یمنی امراء  یعنی شاہانِ حمیر سے مطلب نے اور عراق و فارس کی حکومتوں سے نوفل نے  خصوصی تجارتی مراعات اور سفر میں حفاظت کے پروانے حاصل کررکھے تھے۔ اسی وجہ سے یہ چاروں بھائی متجرین یعنی تجارت پیشہ کے نام سے مشہور تھے۔ عبدمناف کے لڑکوں  کو یہ صلاحیتیں اور قابلیتیں اپنے والد سے ورثے میں ملی تھیں۔ خود  عبدمناف اپنی غیر معمولی سخاوت اور سیاسی بصیرت و معاملہ فہمی کے سبب اپنی قوم  میں قدرو منزلت کی نگاہ سے دیکھے جاتے تھے اور اسی سبب اپنے والد قصی کے  بعد ان کو قوم کی سرداری نصیب ہوئی۔ چنانچہ ایک شاعر نے شعر میں کہا تھا کہ  "قریش ایک انڈہ کی مانند ہیں۔ اگر اسے پھوڑا جائے تو اسکا جوہر عبدمناف ہیں۔" اسی طرح سبل الھدیٰ و الرشاد میں امام سہیلی کا قول نقل کیا گیا ہے کہ عبدمناف کے نام کی وجہ تسمیہ یہ تھی کہ مناف کا وزن مفعل ہے۔ یہ اناف، نیف، نافتہ سے مشتق ہے اور اس کا معنی بلندو بالا کے ہیں۔  عبدمناف چونکہ اپنے فضائل و مناقب اور خصائل و مکارم  کی وجہ سے اپنی قوم  اور معاصرین میں بلندوبالا تھے، اس وجہ سے انہیں عبدمناف کہا جاتا تھا۔ امام شافعی فرماتے ہیں کہ عبدمناف کا نام مغیرہ تھا۔ یہ نہایت حسین و جمیل تھے، اس وجہ سے لوگ انہیں "قمر البطحاء" بھی کہتے تھے۔ علامہ ابن خلدون  اپنی تاریخ میں لکھتے ہیں کہ یہ صاحبِ شوکت اور شرف و بزرگی میں بلند مقام کے حامل تھے۔ عبدمناف کی مقبولیت قریش میں اس قدر مسلم تھی کہ ان کے والد  قصی کے انتقال کے بعد سرداری ان کے بڑے  بھائی عبدالدار کو منتقل ہوئی تو  قریش کو یہ بات نہایت ناگوار محسوس ہوئی اور انہوں نے بادل نخواستہ اس کو منظور کیا۔ البتہ بعد میں جب عبدمناف اور عبدالدار کی اولادوں  میں کعبہ کی تولیت کے لئے جھگڑا ہوا تو قریش کے  خاندان دو گروہوں میں بٹ گئے۔ بنو تیم، بنو اسد بن عبدالعزیٰ، بنو زہرہ بن کلاب اور بنو حرث بن فہر نے عبدمناف کے بیٹے عبد شمس کا ساتھ دیا جبکہ  بنو سہم، بنو جمح، بنو عدی اور بنو مخزوم نے عبدالدار کی اولاد کی طرفداری کی جبکہ بنو محارب اور بنو عامر بن لوئ غیر جانبدار رہے۔  کئی دن کے مذاکرات کے بعد اس بات پر اتفاق ہوا کہ عبدمناف کی اولاد سقایہ  اور رفادہ یعنی حاجیوں کو پانی پلانے اور ان کی مہمانداری کی متولی ہوگی جبکہ عبدالدار کی اولاد  کے پاس کعبہ کی مجاورت اور اس کی کنجیاں ہونگی۔ یہی سبب تھا کہ سیدنا عثمانؓ  بن طلحہ بن عبدالعزیٰ بن عبدالدار جب فتح مکہ کے موقع پر ایمان لائے تو نبیﷺ نے کعبہ کی کنجیاں ان کے پاس ہی رہنے دیں اور آج تک کعبہ کی کلید برداری یعنی اس کی کنجیوں کی تولیت اور کعبہ کا دروازہ کھولنے کی ذمہ داری بنو عبدالدار کے لوگوں کے پاس ہی ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158613170224903
آزاد و جناح کی سیاسی بصیرت کے انتفاذ کا فرق یہ ہے کہ ہندوستان میں مسلمانوں کو جناح مردہ باد اور پاکستان مردہ باد کے نعرے لگا کر اپنی وفاداری کا ثبوت دینا پڑتا ہے، پھر بھی انکو خود کو ہندوستانی شہری ثابت کرنے کے لئے ثبوت درکار ہوتے ہیں جبکہ یہاں پاکستان میں بیٹھ کر پاکستانی مسلمان اپنے ہندوستانی مسلم بھائیوں کی محبت اور آزاد کی عقیدت میں پوری آزادی سے جناح کی قبر میں کیڑے بھرتے اور پاکستان کے قیام کو کوستے ہیں لیکن وہ پھر بھی پاکستانی رہتے ہیں۔ آپ پاکستان میں بیٹھ کر جناح کی تنقیص اور آزاد کی مدح سرائی کرنے کو آزاد ہیں البتہ کسی ہندوستانی مسلمان میں ہمت نہیں کہ وہ اظہار رائے کی آزادی کے ضمن میں ہندوستان میں جناح کی مدح سرائی میں ایک لفظ یا قیام پاکستان کی تائید میں ایک جملہ کہہ سکے۔واقعی درویشن منش مفکر آزاد اور سوٹڈ بوٹڈ جناح کی فکر کا فرق تو نمایاں ہے۔

##############################
https://www.facebook.com/mohammad.f.haris/posts/10158610726499903
تقسیم ہند سے متعلق اپنا اپنا نظریہ رکھنے پر کوئی قدغن نہیں۔ ہر کوئی تاریخ کو اپنے تناظر میں دیکھتا ہے، البتہ افسوس اس وقت ہوتا ہے اور غصہ اس لمحے آتا ہے جب پاکستان میں رہنے والے حضرات پاکستان کے قیام پر چراغ پا  اور رو رو کر یہ دہائیاں دیتے نظر آتے ہیں کہ آج ہندوستان کے مسلمانوں کے مصائب کی اصل وجہ تقسیم ہند ہے، اگر ہند متحد رہتا تو اہل ہند کے مسلمانوں کی اجتماعی افرادی قوت کے سبب  ہندو مسلمانوں کا بال بھی بیکا نہ کرسکتے۔ قطع نظر اس بات کے کہ یہ مفروضہ اہل اسلام کے موجودہ حالات اور نفسیات کے تحت کس قدر غلط ہے، سر دست ہماری ایسے تمام "ہندوستانی پاکستانیوں" سے گزارش ہے کہ آپ برائے مہربانی اس "ناپاک سرزمین" پاکستان کو چھوڑ کر ہندوستان ہجرت کرجائیں تاکہ وہاں مسلمانوں کی افرادی قوت کو بڑھایا جاسکے۔ محض زبانی جمع خرچ کرکے اور محمد علی جناح مرحوم کی قبر میں کیڑے بھر کر آپ ہندوستانی مسلمانوں کی کوئی عملی مدد نہیں کررہے ہیں۔ ان کی عملی مدد کا تقاضہ ہے کہ آپ احباب اس "غلیظ"، "ناجائز" اور "حرامی" ملک سے ناطہ توڑئیے جو کہ "انگریزوں کے ایجنٹ جناح" نے ہندوستان کے مسلمانوں کو کمزور کرنے کے لئے قائم کیا تھا اور ہندوستان ہجرت کرکے وہاں مسلمانوں کی افرادی قوت بڑھا کر پورے ہندوستان پر مسلم راج کا خواب شرمندہ تعبیر کیجیے۔ صرف یہ کہتے رہنے سے کام نہیں چلے گا کہ تقسیم نہ ہوتی، پاکستان نہ بنتا تو یہ نہ ہوتا وہ نہ ہوتا، اب تو جو ہونا تھا ہوگیا، سو ماضی پر رونے کے بجائے مستقبل کے لئے عملی اقدامات کیجیے اور یہ ملک چھوڑ کر مسلمانوں کے "اصل دیش" نقل مکانی کرجائیں، جیسے کہ "پاکستانی پاکستانیوں" کے آباء و اجداد اپنا سب کچھ چھوڑ کر "پوتر ہندوستان" سے "ناپاک پاکستان" آگئے تھے اور وہاں کے مسلمانوں کو بے یار و مددگار چھوڑ آئے تھے۔ اب چونکہ آپ کے دل میں "ہندوستان میں رہ جانے والے بے یارو مددگار مسلمانوں" کی مدد کا جذبہ قدرے زیادہ ہے سو پاکستان کے قیام کو کوسنے دینے، جناح کی قبر میں کیڑے بھرنے اور تقسیم کا رونا رونے سے اس جذبہ کا کوئی خاص عملی فائدہ نہیں الا یہ کہ آپ ہندوستان نقل مکانی کرکے اپنے تبلیغ کردہ نظرئیے کو عملی جامہ پہنا کر عملی طور پر پاکستان کے قیام کو غلط ثابت کردیں۔  پاکستان جیسے ناپاک و ناجائز ملک کی سرزمین پر آپ جیسے کھرے اسلام کے داعیوں کا ایک لمحہ گزارنا آپکی پاک روحوں پر شاق گزرتا ہوگا، اس ملک نے آپکو دیا ہی کیا ہے، نہ کاروبار کرسکتے ہیں یہاں، نہ نوکریاں ہیں، نہ کچھ کہنے کی آزادی اور نہ یہاں آپکی جان محفوظ ہے۔ یہ سب ان شاءاللہ آپکو ہندوستان میں ملے گا سو  اس سلسلے میں مناسب ہوگا کہ آپ سب امیر المومین مہاتما گاندھی کی روح کے ہاتھوں پر بیعت کرلیں جن میں مولانا ابو الکلام آزاد مرحوم جیسے "معصوم عن الخطاء" کو "روحانیت" نظر آتی تھی اور ہندوستان کو اپنا مستقل دیش بنا کر اپنے نظرئیے کو عملی جامہ پہنا دیجئے۔ ورنہ ہم کو مان لینے دیجیے کہ تنقید کرنا آسان اور تنفیذ کرنا نہایت مشکل ہوتا ہے۔  نوٹ: جی ہاں! یہ پوسٹ پاکستان میں بسنے والے "ہندوستانی پاکستانیوں" کی پاکستان مخالف پوسٹ سے زچ ہو کر نہایت غصے میں لکھی گئی ہے۔

##############################
https://www.facebook.com/mohammad.f.haris/posts/10158613170224903
آزاد و جناح کی سیاسی بصیرت کے انتفاذ کا فرق یہ ہے کہ ہندوستان میں مسلمانوں کو جناح مردہ باد اور پاکستان مردہ باد کے نعرے لگا کر اپنی وفاداری کا ثبوت دینا پڑتا ہے، پھر بھی انکو خود کو ہندوستانی شہری ثابت کرنے کے لئے ثبوت درکار ہوتے ہیں جبکہ یہاں پاکستان میں بیٹھ کر پاکستانی مسلمان اپنے ہندوستانی مسلم بھائیوں کی محبت اور آزاد کی عقیدت میں پوری آزادی سے جناح کی قبر میں کیڑے بھرتے اور پاکستان کے قیام کو کوستے ہیں لیکن وہ پھر بھی پاکستانی رہتے ہیں۔ آپ پاکستان میں بیٹھ کر جناح کی تنقیص اور آزاد کی مدح سرائی کرنے کو آزاد ہیں البتہ کسی ہندوستانی مسلمان میں ہمت نہیں کہ وہ اظہار رائے کی آزادی کے ضمن میں ہندوستان میں جناح کی مدح سرائی میں ایک لفظ یا قیام پاکستان کی تائید میں ایک جملہ کہہ سکے۔واقعی درویشن منش مفکر آزاد اور سوٹڈ بوٹڈ جناح کی فکر کا فرق تو نمایاں ہے۔

##############################
https://www.facebook.com/mohammad.f.haris/posts/10158610726499903
تقسیم ہند سے متعلق اپنا اپنا نظریہ رکھنے پر کوئی قدغن نہیں۔ ہر کوئی تاریخ کو اپنے تناظر میں دیکھتا ہے، البتہ افسوس اس وقت ہوتا ہے اور غصہ اس لمحے آتا ہے جب پاکستان میں رہنے والے حضرات پاکستان کے قیام پر چراغ پا  اور رو رو کر یہ دہائیاں دیتے نظر آتے ہیں کہ آج ہندوستان کے مسلمانوں کے مصائب کی اصل وجہ تقسیم ہند ہے، اگر ہند متحد رہتا تو اہل ہند کے مسلمانوں کی اجتماعی افرادی قوت کے سبب  ہندو مسلمانوں کا بال بھی بیکا نہ کرسکتے۔ قطع نظر اس بات کے کہ یہ مفروضہ اہل اسلام کے موجودہ حالات اور نفسیات کے تحت کس قدر غلط ہے، سر دست ہماری ایسے تمام "ہندوستانی پاکستانیوں" سے گزارش ہے کہ آپ برائے مہربانی اس "ناپاک سرزمین" پاکستان کو چھوڑ کر ہندوستان ہجرت کرجائیں تاکہ وہاں مسلمانوں کی افرادی قوت کو بڑھایا جاسکے۔ محض زبانی جمع خرچ کرکے اور محمد علی جناح مرحوم کی قبر میں کیڑے بھر کر آپ ہندوستانی مسلمانوں کی کوئی عملی مدد نہیں کررہے ہیں۔ ان کی عملی مدد کا تقاضہ ہے کہ آپ احباب اس "غلیظ"، "ناجائز" اور "حرامی" ملک سے ناطہ توڑئیے جو کہ "انگریزوں کے ایجنٹ جناح" نے ہندوستان کے مسلمانوں کو کمزور کرنے کے لئے قائم کیا تھا اور ہندوستان ہجرت کرکے وہاں مسلمانوں کی افرادی قوت بڑھا کر پورے ہندوستان پر مسلم راج کا خواب شرمندہ تعبیر کیجیے۔ صرف یہ کہتے رہنے سے کام نہیں چلے گا کہ تقسیم نہ ہوتی، پاکستان نہ بنتا تو یہ نہ ہوتا وہ نہ ہوتا، اب تو جو ہونا تھا ہوگیا، سو ماضی پر رونے کے بجائے مستقبل کے لئے عملی اقدامات کیجیے اور یہ ملک چھوڑ کر مسلمانوں کے "اصل دیش" نقل مکانی کرجائیں، جیسے کہ "پاکستانی پاکستانیوں" کے آباء و اجداد اپنا سب کچھ چھوڑ کر "پوتر ہندوستان" سے "ناپاک پاکستان" آگئے تھے اور وہاں کے مسلمانوں کو بے یار و مددگار چھوڑ آئے تھے۔ اب چونکہ آپ کے دل میں "ہندوستان میں رہ جانے والے بے یارو مددگار مسلمانوں" کی مدد کا جذبہ قدرے زیادہ ہے سو پاکستان کے قیام کو کوسنے دینے، جناح کی قبر میں کیڑے بھرنے اور تقسیم کا رونا رونے سے اس جذبہ کا کوئی خاص عملی فائدہ نہیں الا یہ کہ آپ ہندوستان نقل مکانی کرکے اپنے تبلیغ کردہ نظرئیے کو عملی جامہ پہنا کر عملی طور پر پاکستان کے قیام کو غلط ثابت کردیں۔  پاکستان جیسے ناپاک و ناجائز ملک کی سرزمین پر آپ جیسے کھرے اسلام کے داعیوں کا ایک لمحہ گزارنا آپکی پاک روحوں پر شاق گزرتا ہوگا، اس ملک نے آپکو دیا ہی کیا ہے، نہ کاروبار کرسکتے ہیں یہاں، نہ نوکریاں ہیں، نہ کچھ کہنے کی آزادی اور نہ یہاں آپکی جان محفوظ ہے۔ یہ سب ان شاءاللہ آپکو ہندوستان میں ملے گا سو  اس سلسلے میں مناسب ہوگا کہ آپ سب امیر المومین مہاتما گاندھی کی روح کے ہاتھوں پر بیعت کرلیں جن میں مولانا ابو الکلام آزاد مرحوم جیسے "معصوم عن الخطاء" کو "روحانیت" نظر آتی تھی اور ہندوستان کو اپنا مستقل دیش بنا کر اپنے نظرئیے کو عملی جامہ پہنا دیجئے۔ ورنہ ہم کو مان لینے دیجیے کہ تنقید کرنا آسان اور تنفیذ کرنا نہایت مشکل ہوتا ہے۔  نوٹ: جی ہاں! یہ پوسٹ پاکستان میں بسنے والے "ہندوستانی پاکستانیوں" کی پاکستان مخالف پوسٹ سے زچ ہو کر نہایت غصے میں لکھی گئی ہے۔

##############################
https://www.facebook.com/mohammad.f.haris/posts/10158614428124903
اہل پاکستان اور ہندوستانی مسلمان بھائی ============ ہندوستانی مسلمان بھائیوں کے ساتھ آزاد، جناح اور قیام پاکستان کو لیکر جس قدر ہی تلخی و اختلاف کیوں نہ ہوجائے لیکن یہ سچ ہے کہ ان کی تکلیف پر ہر پاکستانی مسلمان کا دل تڑپ اٹھتا ہے۔ میں نے اپنی آنکھوں سے ایسے لوگ دیکھے ہیں جو ہندوستان میں ہندو مسلم دنگوں کا سن کر مصلی سنبھال لیتے ہیں۔ دہلی میں جو کچھ ہوا، اس پر ہر پاکستانی مسلمان کا دل خون کے آنسو رویا، بابری مسجد کے فیصلے کا شاید ہندوستان کے مسلمانوں کو اتنی شدت سے انتظار نہ ہو، جتنا پاکستان کے مسلمانوں کو تھا۔ مجھے آج بھی یاد ہے کہ 1992 میں جب بابری مسجد شہید ہوئی تھی تو صرف اپنے خاندان اور آس پڑوس میں میں نے کتنے مسلمانوں کو آنسو بہاتے خود ان آنکھوں سے دیکھا تھا۔ گجرات فسادات ہوئے تھے تو یہاں پاکستان میں مسلمانوں کا خون خشک تھا، کوئی مسجد ایسی نہ تھی جہاں ہندوستان کے مسلمانوں بالخصوص اہل گجرات  کے لئے دعا نہ مانگی گئی ہو۔ حقیقت تو یہ ہے کہ قیام پاکستان اور جناح کے اوپر مسلسل تنقید و تذلیل کے باوجود اہل پاکستان کا دل ہندوستانی بھائیوں کی تکلیف پر تڑپ اٹھتا ہے۔  بچپن سے جس نہج پر ہماری تربیت ہوتی ہے اس میں دنیا بھر کے مسلمانوں کی بالعموم اور اہل ہند کے مسلمانوں کی بالخصوص محبت پروان چڑھائی جاتی ہے۔ آپ  دیکھ لیں کہ اہل ہند مسلمان بھائیوں کی تکلیف پر غم و فکر کے اظہار پر "اپنی فکر کرو، اپنا ملک سنبھالو" جیسے طعنے سننے کے باوجود پاکستانی مسلمان آج بھی اپنے  ہندوستانی بھائیوں کی تکلیف پر تڑپ اٹھتے ہیں۔ میں نے دنیا گھومی ہے، کئی اسلامی ممالک کی سیاحت کی ہے اور پوری ذمہ داری سے کہتا ہوں کہ مسلم اخوت کا جذبہ جس طور سے اہل پاکستان اور اہل مصر میں پایا جاتا ہے، وہ کسی اور وطن کے مسلمانوں میں محسوس نہیں ہوتا۔ پاکستان میں اسلام پسند گھرانوں میں بچوں کو یہ کہہ کر پروان چڑھایا جاتا ہے کہ تمام مسلمان آپس میں بھائی بھائی ہیں اور ہم پہلے مسلمان اور بعد میں پاکستانی ہیں۔ یہ تو امارات آکر پہلی دفعہ احساس ہوا کہ دیگر مسلم ممالک میں آپ پہلے ایرانی، اماراتی، سعودی، ہندوستانی، قطری، بحرینی، اردنی، لبنانی، عراقی اور ملائے ہوتے ہیں اور بعد میں مسلمان۔ یہی وجہ ہے کہ ہندوستان کے مسلمان ہمارے دلوں کے سب سے زیادہ قریب ہیں اور ان کی تکلیف پر ہم اہل پاکستان تڑپ اٹھتے ہیں۔ گویا شاعر کے اس شعر کا مصداق اہل پاکستان کو پایا کہ اخوت اسکو کہتے ہیں چھبے کانٹا جو کابل میں تو ہندوستان کا ہر پیرو جوان بے تاب ہوجائے۔ خود پاکستان میں ایک معتدبہ تعداد ایسے مسلمانوں کی موجود ہے جن میں ہندوستانی مسلمانوں کی محبت کا جذبہ اس قدر کوٹ کر بھرا ہوا ہے کہ اس ضمن میں وہ بانی پاکستان جناح اور خود پاکستان کی تشکیل پر تنقید کرنے سے نہیں چوکتے۔ اس سے زیادہ اخوت و محبت کے جذبے کی شہادت کیا ہوگی جہاں انسان اپنے ملک پر ہی نقد آراء ہوجائے۔ اہل پاکستان میں لاکھ برائیاں سہی لیکن وہ اس قدر بھی مجسم ابلیس نہیں جیسے اہل ہند نے سوچ رکھا ہے۔ پوچھئے گا کبھی اپنے ان رشتہ داروں سے جو پاکستان آتے جاتے ہیں کہ صرف ہندوستانی مسلمان بتانے پر ان کو عوام سے کس قدر پیار و عزت ملتی ہے۔ پر کبھی کبھی محسوس ہوتا ہے جیسے یہ عزت و محبت بس یکطرفہ سی ہے۔ ہم نے آپکے منہ سے پاکستان مردہ باد کے نعرے سنے ہوئے ہیں، پاکستان آتنک وادی ملک ہے سنا ہوا ہے لیکن سوچئے کتنا بڑا دل ہے ہمارا کہ اس سب کے باوجود ہم آپکے لئے پریشان و فکرمند رہتے ہیں۔  تحریر: محمد فھد حارث

##############################
https://www.facebook.com/mohammad.f.haris/posts/10158621345354903
مرے دل کی راکھ کرید مت اسے مسکرا کے ہوا نہ دے  یہ چراغ پھر بھی چراغ ہے کہیں تیرا ہاتھ جلا نہ دے مرے ساتھ چلنے کے شوق میں بڑی دھوپ سر پہ اٹھائے گا  ترا ناک نقشہ ہے موم کا کہیں غم کی آگ گھلا نہ دے

##############################
https://www.facebook.com/mohammad.f.haris/posts/10158620031864903
ماروی سرمد صاحبہ اور میرا جسم میری مرضی ========= کل سے ایک نجی ٹی وی چینل کے ٹاک شو میں ماروی سرمد صاحبہ اور خلیل الرحمن قمر صاحب کی لڑائی کے بعد ماروی سرمد صاحبہ کا نعرہ "میرا جسم میری مرضی" کافی زیر بحث ہے۔ اس میں تو کوئی شک نہیں کہ  اس طرح کے غیر مناسب جملے اور نعرے ماروی سرمد صاحبہ اور ان جیسی خواتین کے  مغربی پروپیگنڈے سے شدید متاثر ہونے کا شاخسانہ ہیں۔ یاد رہے کہ کوئی ڈیڑھ سال پہلے بھارت کی ایک معروف اداکارہ غالبا دپیکا پدیکون نے بھی ایک ویڈیو کلپ میں اسی طرح کی بات کہی تھی کہ "میرا جسم میری مرضی"۔ اس پر بھارت کی کئی نمایاں شخصیات کی طرف سے کافی سخت رد عمل دیکھنے میں آیا تھا یہاں تک کہ ان اداکارہ صاحبہ کے ساتھی اداکاروں نے بھی ان کے اس جملے پر کافی تنقید کی تھی اور اس کو  بھارتی کلچر کے خلاف قرار دیا تھا۔ اب دیکھئے ایک ایسا ملک جو کہ سیکولر مانا جاتا ہے،  اس ملک کے سیکولر طبقہ کے لوگ تک اس جسم کی "وحشت " نہ برداشت کرسکے تو پھر ہماری یہ بہنیں تو  پاکستان سے ہیں، جہاں کا   آئینی مذہب اسلام ہے۔ مرد ہو یا عورت، مالک کے دئیے ہوئے اس جسم کے ساتھ ساتھ ہر وہ چیز جس کو یہ انسان اپنا کہتا ہے ، وہ دراصل اس ما لک کی امانت ہوتی ہے  ہمارے پاس۔ یہ جسم قطعی ہمارا نہیں، یہ ہمیں صرف امانتاً دیا گیا ہے تاکہ مالک دیکھ لے کہ کون اس کی دی گئی امانت میں خیانت کرتا ہے اور کون اس کا پورا پورا حق ادا کردیتا ہے۔ اسلام نے خود کشی کو حرام قرار دیا کیونکہ جو جان اللہ نے دی ہے وہ ہماری نہیں بلکہ ہمارے پاس اللہ کی امانت ہے، سو ہم اللہ کی مرضی کے برخلاف اسکو ختم کرنے کے مجاز نہیں۔ بعینہٖ معاملہ اس جسم کا بھی ہے۔  یہ جسم ہمارے نام سے موسوم ضرور ہوتا ہے لیکن دراصل یہ ہمارا نہیں بلکہ ہمارے پاس امانت ہے اور  کسی بھی امانت کو امانتدار صرف اس وقت تک  اور اس طریقے سے استعمال کرسکتا ہے جس  طور سے   اس امانت کے مالک نے اجازت دے رکھی ہو۔  سو مالک نے آپ کو یہ جسم دیکر آپ کے اوپر اس جسم کے تحت کچھ حدود و قیود لگا رکھی ہیں۔ آپ پر لازم ہیں کہ آپ ان حدود قیود کی پابندی کریں اور اگر آپ ایسا نہیں کرینگے تو پھر مالک نے آپ کے اوپر ہی اس دنیا میں  اپنے کچھ کارندے متعین کئے ہوئے ہیں جن کے فرائض میں یہ بات شامل ہے کہ وہ مالک کی دی ہوئی اس امانت کے صحیح استعمال کی بابت آپ سے باز پرس کرسکیں۔ایک خاتون کے  اوپر یہ کارندے اس کے باپ، بھائی ، شوہر اور بیٹے کی صورت میں متعین ہوتے ہیں۔ جن کو مالک نے یہ پورا پورا حق دیا ہے کہ وہ آپ کو اس چیز کا پابند بنائیں کہ آپ اس جسم کے ساتھ کوئی غلط حرکت نہ کرسکیں اور اس کو اسی طور سے استعمال میں لائیں جس طور سے اللہ نے آپ کو اجازت دے رکھی ہے۔ سو اصل میں یہ کارندے آپ کے  یا آپ کے جسم کے مالک نہیں ہیں، بلکہ مالک کی طرف سے مقرر کئے ہوئے رضاکار ہیں جن کی ذمہ داریاں خونی رشتوں کی شکل میں آپ سے منسلک ہیں۔ ان کارندوں کو قطعی اپنے جسم کا مالک سمجھ کر اس طور کی غلطی نہ کیجئے کہ صرف ان کی ضد میں اس طرح کی لایعنی اور غیر مناسب باتیں کریں۔جسم تو دور کی بات اس جسم سے نکلنے والی خوشبو کی بابت تک اللہ نے آپ کو ہدایات دے رکھی ہیں سو  ایسی تمام ہدایات کا پاس کیجئے۔ اور اگر آپ کے ایمان کی کمزوری آپ کو ایسا کرنے سے روکتی ہے تو کوئی بڑی بات نہیں کہ شیطان سب کے ساتھ لگا  ہوتا ہے لیکن یہ باور کروانا کہ آپ سرے سے اس پابندی کے جواز کی قائل ہی نہیں، آپ کو نادانستگی میں ہی سہی ، لیکن کفر کی سرحدوں تک کھینچ کر لے جاتا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158624717759903
فی زمانہ ہم کو سید مودودی جیسے مفکر اور علامہ احسان الہی ظہیر شہید جیسے خطیب درکار ہیں جو کہ پوری شدومد سے مسلم معاشرے پر وارد مغربی افکار کی یلغار کو اپنی تحاریر و تقاریر سے زائل کرسکیں۔ امت پر ان دو شخصیات کا خلاء بڑا بھاری پڑ رہا ہے۔فی زمانہ ہم کو سید مودودی جیسے مفکر اور علامہ احسان الہی ظہیر شہید جیسے خطیب درکار ہیں جو کہ پوری شدومد سے مسلم معاشرے پر وارد مغربی افکار کی یلغار کو اپنی تحاریر و تقاریر سے زائل کرسکیں۔ امت پر ان دو شخصیات کا خلاء بڑا بھاری پڑ رہا ہے۔

##############################
https://www.facebook.com/mohammad.f.haris/posts/10158623080484903
کیا نبی ﷺ معراج کی رات اپنی چچا زاد بہن سیدہ  ام ہانیؓ کے ہاں تھے؟ ==================== ہمارے بعض  تذکرہ نویسوں  نے اپنی کتابوں میں اور واعظ اور خطباء نے اپنے بیانات میں اس بات کا  کثرت سے اعادہ کیا ہے کہ  جس رات آپﷺ کو معراج ہوئی، اس رات آپﷺ اپنی چچا زاد بہن  سیدہ امِ ہانیؓ بنت ابو طالب کے ہاں استراحت فرمارہے تھے اور وہیں سے آپ  ﷺسفرِ معراج پر تشریف لے گئے۔ جبکہ حقیقت میں یہ   بات نہ روایتاً صحیح ہے اور نہ درایتاً۔  معراج سے متعلق قرآن و صحیح احادیث دونوں میں صراحت سے مذکور ہے کہ آپﷺ  جب سفرِ معراج پر  روانہ ہوئے تو اس وقت آپﷺ کعبہ میں موجود تھے۔ سورۃ بنی اسرائیل کی ابتداء ہی اس  آیت سے ہوتی ہے کہ  سُبۡحَـٰنَ ٱلَّذِىٓ أَسۡرَىٰ بِعَبۡدِهِۦ لَيۡلاً۬ مِّنَ ٱلۡمَسۡجِدِ ٱلۡحَرَامِ إِلَى ٱلۡمَسۡجِدِ ٱلۡأَقۡصَا یعنی پاک ہے وہ ذات جس نے راتوں رات اپنے بندے کو مسجدحرام سے مسجد اقصیٰ تک سیر کرائی۔ یہی بات بخاری و مسلم میں  واقعہ معراج سے متعلق  سیدنا انس بن مالکؓ اور سیدنا مالک بن صعصہؓ  کی  روایات میں مذکور ہے کہ  نبی ﷺ نے فرمایا انا فی بیت اللہ یعنی میں بیت اللہ میں تھا اور انا فی الحطیم یعنی میں حطیم میں تھا۔  گویا قرآن اور صحیح احادیث اس متعلق متفق ہیں کہ معراج کی رات آپﷺ حطیم  یعنی بیت اللہ میں موجود تھے اور وہی سے سفرِ معراج پر روانہ ہوئے۔  لیکن  چونکہ بعض  غیر ثابت تاریخی روایات میں   سفرِ معراج کے سیدہ ام ہانیؓ کےگھر سے  ابتداء ہونے کا ذکر موجود ہے اس لئے حنفی عالم مولانا احتشام الحق تھانوی مرحوم اور اہلحدیث عالم  فضیلۃ الشیخ حافظ صلاح الدین یوسف حفظہ اللہ  نے اپنی تحاریر میں یہ بات لکھ دی کہ "معراج کی رات نبیﷺ امِ ہانیؓ کے گھر سوئے ہوئے تھے۔ ام ہانی ہی کے گھر کو آپ نے اپنا گھر اس لئے کہا کہ آپ وہی سکونت پذیر تھے۔ وہاں فرشتہ آیا اور آپ کو وہاں سے خانہ کعبہ لے گیا جہاں آپ لیٹ گئے۔" (واقعۂ معراج اور اس کے مشاہدات للمؤلف حافظ صلاح الدین یوسف حفظہ اللہ  صفحہ ۴۷)۔ گرچہ حافظ صلاح الدین یوسف حفظہ اللہ کی متذکرہ کتاب واقعہ معراج سے متعلق ایک نہایت تحقیقی کاوش ہے لیکن جیسے  ہر باکمال چیز میں کبھی کبھی نقص رہ جاتا ہے، اسی طرح سے حافظ صاحب سے بھی اس کتاب میں یہ  سہوسرزد ہوا اور انہوں نے  کمزور تاریخی روایات کے زیرِ اثر معراج کی رات نبیﷺ کے ام ہانیؓ کےگھر ہونے کا ذکر کردیا اور اس سلسلے میں تاویل کرتے ہوئے ام ہانیؓ کے گھر کو نبیﷺ کی جائے سکونت قرار دیدیا جو کہ روایتاً و درایتاً سخت غیر درست بات ہے۔ اب ہم مناسب سمجھتے ہیں کہ ام ہانیؓ کے گھر سے سفرِ معراج کی ابتداء کی روایت پر سید سلیمان ندوی مرحوم کا تبصرہ نقل کردیں جو کہ انہوں نے سیرت النبیﷺ کی جلد سوم کے صفحہ ۲۶۳ پر  واقعۂ معراج کو ذکر کرتے  ہوئے حاشیہ میں لکھا ہے۔ آپ لکھتے ہیں: "اس شب کو جس مقام پر آپﷺ استراحت فرمارہے تھے اور جہاں معراج کا واقعہ پیش آیا، اس کی تعین میں اختلاف بیان کیا جاتا ہے۔ صحیحین میں سیدنا مالک بن صعصہؓ اور سیدنا انس بن مالکؓ کی جو روایتیں ہیں ان میں بتصریح  تمام یہ مذکور ہے کہ آپﷺ مسجدِ حرام  (کعبہ) میں تھے اور اسی کے ایک بیرونی گوشہ جس کا نام حجر اور حطیم ہے، آپﷺ سو رہے تھے۔ یہ تو صحیحین کا بیان ہے۔ بعض نیچے درجے کی روایتوں میں ام ہانیؓ  کا بیان ہے کہ آنحضرتﷺ کو میرے  ہی گھر میں معراج ہوئی، ام ہانیؓ کا گھر شعب ابی طالب ( یہ دراصل شعب بنی ہاشم تھا ۔ محمد فھد حارث) میں تھا۔ یہ روایت مشہور دروغ گو کلبی کی ہے۔  اس میں حد درجہ  لغو و منکر باتیں مذکور ہیں۔ مسند ابو یعلیٰ میں ام ہانیؓ سے روایت ہے کہ نبیﷺ عشاء کی نماز پڑھ کر ہم لوگوں کے ساتھ میرے ہی مکان میں سوئے، شب کو میری آنکھ کھلی  تو آپ کو نہ پایا۔ رؤسائے قریش کی دشمنی کے باعث دل میں عجیب عجیب بدگمانیاں پیدا ہونے لگیں، نیند نہ آئی، صبح اٹھ کر  نبیﷺ نے معراج کا واقعہ بیان کیا اور فرمایا: " میں رؤسائے قریش سے کہنے جاتا ہوں۔" میں نے آپﷺ کا دامن پکڑلیا کہ خدا کے لئے ان سے نہ کہئے وہ تکذیب کرینگے اور آپ کی جان پر حملہ کریں گے لیکن آپﷺ نے نہ مانا اور دامن جھٹک کر چلے گئے۔ ان روایتوں میں علاوہ اور لغویات کے عشاء اور صبح کی نماز و جماعت کی تصریح کس قدر غلط ہے کہ یہ نماز پنجگانہ تو عین شبِ معراج میں فرض ہوئی ہے۔ ظاہر ہے کہ اس قسم کی روایتوں کا صحیحین کے مقابلہ میں کیا درجہ اور اعتبار ہوسکتا ہے؟ اس لئے اس میں کوئی شک نہیں کہ معراج کی شب نبیﷺ خانہ کعبہ میں تھے، البتہ  بخاری و مسلم میں سیدنا ابو ذرؓ کی روایت میں ہے کہ میں مکہ میں تھا کہ میرے گھر کی چھت کھلی اور جبرئیل آئے۔ ہمارے نزدیک اس کی صحیح تعبیر یہ ہے کہ آپﷺ آرام تو خانہ کعبہ میں ہی فرمارہے تھے لیکن مشاہدہ آپ کو یہ کرایا گیا کہ آپﷺ اپنے گھر میں ہیں اور اس کی چھت کھلی اور حضرت جبرئیل نازل ہوئے۔" (سیرت النبیﷺ جلد سوم صفحہ ۲۶۳، حاشیہ نمبر ۲) گویا سید سلیمان ندوی مرحوم کے اس بیان سے یہ مترشح ہوجاتا ہے کہ نبیﷺ کے سفرِ معراج پر ام ہانیؓ کے گھر سے جانے کی روایات غیر ثابت  و غیر محقق ہیں۔ پھر  جہاں یہ روایات  روایتاً کمزور ہونے کے ساتھ ساتھ قرآن اور بخاری و مسلم  کے خلاف ہیں، وہیں درایتاً بھی ان روایات میں کافی جھول پایا جاتا ہے۔ طبقات ابن سعد، انساب الاشراف اور طبری وغیرہ میں صراحت سے مذکور ہے کہ سیدہ ام ہانیؓ  فتح مکہ کے موقع پر اسلام لائیں۔ جس وقت آپﷺ معراج پر گئے،  ام ہانی اور ان کا شوہر ہبیرہ بن ابی وہب مخزومی دونوں کافر تھے۔ یہ ہبیرہ بن ابی وہب مخزومی نبیﷺ کی تائی جنابہ عاتکہ بنت ابی وہب زوجہ زبیر بن عبدالمطلب  کا سگا بھائی تھا اور سخت موذی اسلام تھا۔ اس ہبیرہ کو نبیﷺ سے سخت عداوت تھی اور اسی عداوت کے سبب یہ ہر وقت آپﷺ کے درپے آزار رہتا تھا۔ مؤرخین نے تصریح کی ہے کہ  قریش کے دو اشخاص جو نبیﷺ سے اس قدر عداوت رکھتے تھے کہ آپﷺ کے لئے ہجویہ اشعار کہا کرتے تھے، ان میں سرفہرست دامادِ ابو طالب ہبیرہ بن ابی وہب مخزومی اور نبی ﷺ کے چچازاد بھائی ابو سفیان بن حارث بن عبدالمطلب تھے۔ طبقات  ابن سعد، طبری اور ابن کثیر میں مذکور ہے کہ سیدنا ابو سفیان بن حارث بن  عبدالمطلبؓ فتح مکہ کے موقع پر نبیﷺ کی خدمت میں حاضر ہوئے اور معافی کی درخواست پیش کی۔ آپﷺ نے پہلے تو ملنے سے انکار کردیا۔ آپ کی زوجہ  سیدہ ام سلمہؓ نے سفارش کی  کہ یہ ابو سفیان آپ کے چچا حارث کے بیٹے ہیں تو آپﷺ نے فرمایا کہ مجھے ان سے ملنے کی کوئی حاجت نہیں  کیونکہ میرے اس چچازاد نے میری ہجو کی۔ سیدنا ابو سفیان بن الحارثؓ کو یہ بات پتہ چلی تو آپ نے اپنے چھوٹے بیٹے کا ہاتھ پکڑا اور فرمایا کہ اللہ کی قسم ! اگر محمد نے مجھے باریابی کا شرف نہ بخشا اور میری معافی قبول نہ کی تو میں اس بچے کا ہاتھ پکڑ کر ویرانوں میں نکل جاؤنگا اور بھوکا پیاسا مرجاؤنگا۔ یہ سن کر آپﷺ کو رقت طاری ہوئی اور آپﷺ نے ان کو شرف باریابی  بخشا۔ وہ آپﷺ کی خدمت میں حاضر ہوئے اور مسلمان ہوگئے۔ اس موقع پر آپؓ نے اسلام کی مدح میں چند اشعار کہے جس پر آپﷺ نے ان کے سینے پر انگلی سے کچوکا لگاتے ہوئے کہا کہ تو نے ہر موقع پر مجھے دور ہٹایا۔ اس کے بعد سیدنا ابو سفیان بن الحارثؓ اسلام پر نہ صرف ثابت قدم رہے بلکہ  اسلام کی مدح میں اشعار کہتے رہے اور ہر  غزوہ  میں آپﷺ کی حفاظت کرتے رہے۔ جبکہ ہبیرہ بن ابی وہب مخزومی  فتح مکہ کے موقع پر نجران بھاگ گیا اور وہیں حالتِ کفر میں واصلِ جہنم ہوا ۔ یہ ہبیرہ بن ابی وہب مخزومی وہی تھا جس کے قبیلے کی  دولت و ثروت سے متاثر ہوکر ابو طالب نے اس کو آپﷺ پر فوقیت دیتے ہوئے اپنی بیٹی ام ہانی کا ہاتھ اس کے ہاتھ میں دیدیا اور نبیﷺ کو یہ کہہ کر انکار کردیا کہ  یابن اخی اانا قد صاھرنا الیھم والکریم یکافی الکریم یعنی بھتیجے! ان لوگوں کے  تو ہم سے رشتے ناطے ہوتے چلے آئے ہیں۔ معزز لوگوں کے ہم کفو معزز اور ذی حیثیت لوگ ہی ہوتے ہیں۔" (الاصابہ جلد سوم صفحہ ۵۰۳، کتاب المحبر صفحہ ۹۸، طبقات ابن سعد) انساب الاشرا ف جلد ۱ صفحہ ۱۶۵ پر تصریح ہے کہ یہ ہبیرہ نبیﷺ کا اس قدر دشمن تھا اور آپﷺ سے اس قدر عداوت رکھتا تھا کہ اس نے اپنی پوری زندگی آپﷺ کو ایذا دینے میں صرف کردی۔ اور چونکہ یہ شاعر بھی تھا اس وجہ سے اپنے اشعار میں نبیﷺ کی ہجو بھی کیا کرتا تھا۔ اب یہ بات کس قدر خلافِ قیاس ہے کہ آپﷺ مکی دور میں ایسے شخص کے گھر میں رات بسر کریں جو کہ ہر وقت آپﷺ کی جان کے درپے آزار رہتا ہو اور آپﷺ کو نقصان پہنچانے کا کوئی موقع ہاتھ سے نہ جانے دیتا ہو۔ اگر کوئی یہ سوچے کہ ہوسکتا ہے کہ اس رات ہبیرہ گھر پر ہو نہ اس لئے نبیﷺ ام ہانی کے ہاں استراحت فرمارہے  تھے تو یہ بات بھی سخت نامعقول بلکہ  عفتِ نبویﷺ پر حملہ آور ہونے کے مترادف ہے کہ آپﷺ اپنے دشمن کے گھر میں اس کی غیر موجودگی میں جبکہ صرف اسکی بیوی اور بچے گھر میں موجود ہوں رات گزاریں۔ استغفراللہ۔ پھر یہ بھی عجیب بات ہے کہ جس زمانے میں آپﷺ کو معراج واقع ہوئی، اس وقت آپﷺ کی زوجہ سیدہ خدیجہ ؓ اس دنیا سے رخصت ہوچکی تھی۔ سو آپﷺ اپنی کمسن لڑکیوں  ام کلثومؓ اور فاطمہؓ کو گھر پر اکیلا چھوڑ کر اپنی چچا زاد بہن ام ہانیؓ کے گھر رات گزار رہے ہوں۔ الغرض ام ہانی کے گھر معراج کی رات  گزارنے کی روایات کی جہاں سے  ناک پکڑو، یہ ناک تیڑھی ہی رہے گی۔  اس سلسلے میں درست بات وہی ہے جو سید سلیمان ندوی مرحوم نے بیان کی کہ جس رات آپﷺ معراج پر گئے تھے، اس رات آپﷺ حطیم میں سو رہے تھے اور وہیں سے سفرِ معراج پر روانہ ہوئے تھے۔ تحریر: محمد فھد حارث

##############################
https://www.facebook.com/mohammad.f.haris/posts/10158640118339903
دعا عربی میں پڑھنی لازم ہو گی؟

##############################
https://www.facebook.com/mohammad.f.haris/posts/10158637124149903
قریبہ بنت ابی امیہ المخزومیؓ ===== نبی ﷺ کی زوجہ ام المومنین سیدہ ام سلمہؓ کا اصل نام ہند بنت ابی امیہ المخزومی تھا۔  آپ بنو مخزوم کے سردار ابو امیہ بن مغیرہ   المخزومی کی دختر تھیں جو کہ اپنی دولتمندی اور فیاضی کے سبب قریش میں نمایاں مقام رکھتا تھا۔ یہ ابو امیہ بن مغیرہ دشمن رسول صلی اللہ علیہ وسلم ابوجہل بن ہشام کا چچا تھا، اس رشتے سے ام المومنین ام سلمہ رضی اللہ عنہا اور ابو جہل آپس میں چچا زاد تھے۔  ولید بن مغیرہ جو کہ سیدنا خالد بن ولید رضی اللہ عنہ کا والد تھا وہ بھی ابو امیہ بن مغیرہ کا بھائی تھا۔ سو اس رشتے سے سیدہ ام سلمہ رضی اللہ عنہا، سیدنا خالد بن ولید رضی اللہ عنہ اور ابو جہل آپس میں چچازاد تھے۔ سیدہ ام سلمہ رضی اللہ عنہا کی شادی اپنے چچازاد عبداللہ بن الاسد سے ہوئی تھی۔  ان عبداللہ  بن الاسد کی کنیت ابو سلمہ تھی۔ یہ دونوں میاں بیوی ابتدائے اسلام میں ہی ایمان لے آئے تھے۔ غزوۂ احد کے بعد جنگ میں لگنے والوں زخموں کے سبب سیدنا ابو سلمہؓ کا انتقال ہوگیا تو نبیﷺ نے سیدہ ام سلمہؓ سے شوال ۴ ہجری میں نکاح کرلیا۔ آپ کی ایک بہن قریبہ بنت ابی امیہ سیدنا عمرؓ کو بیاہی تھی۔ اس لحاظ سے سیدنا عمرؓ اور نبیﷺ ہم زلف بھی ہوتے تھے۔ تاہم جب قرآن میں مشرکین عورتوں سے نکاح کی ممانعت سے متعلق آیات نازل ہوئیں تو  چونکہ قریبہ بنت ابی امیہ اس وقت تک ایمان نہ لائی تھیں سو سیدنا عمرؓ نے ان کو طلاق دے دی۔ صحیح بخاری کی روایت میں آتا ہے کہ مشرکین سے نکاح کی ممانعت کی آیات کے نزول کے بعد سیدنا عمرؓ نے قریبہ بنت ابی امیہ کو جبکہ  عیاض بن غنم فہری نے  ام الحکم بنت ابو سفیان  کو طلاق دیدی تھی۔ قریبہ بنت ابی امیہؓ سے سیدنا معاویہؓ نے نکاح کرلیا جبکہ ام الحکم بنت ابی سفیانؓ   جو کہ سیدنا معاویہؓ کی بہن بھی تھیں کو  سیدنا   عبداللہ بن عثمان ثقفیؓ  نے اپنی زوجیت میں لے لیا۔ بلاذری نے تصریح کی ہے کہ ان دونوں حضرات نے ان خواتین سے نکاح ان کے قبولِ اسلام  کے بعد کیا۔ حافظ ابن حجر نے لکھا ہے کہ سیدہ ام الحکم بنت ابی سفیانؓ فتح مکہ کے موقع پر ایمان لائی تھیں۔    سیدہ قریبہ بنت ابی امیہؓ کے رشتے سے نبیﷺ اور سیدنا معاویہؓ  برادر نسبتی اور بہنوئی ہونے کے علاوہ ہم زلف بھی ٹھہرتے ہیں کہ سیدنا معاویہؓ کی بہن سیدہ ام حبیبہ ؓ  بنت ابو سفیانؓ نبی ﷺ کی زوجیت میں تھیں جبکہ  نبیﷺ کی دوسری زوجہ سیدہ ام سلمہؓ بنت ابی امیہ اور سیدنا معاویہؓ کی زوجہ سیدہ قریبہ بنت ابی امیہؓ آپس میں حقیقی بہنیں تھیں۔ ان قریبہ بنت ابی امیہ کی والدہ عاتکہ بنت عتبہ بن ربیعہ تھیں جو کہ ہند بنت عتبہ بن ربیعہ والدۂ سیدنا معاویہؓ  کی بہن تھیں۔ اس  لحاظ سے قریبہ بنت ابی امیہؓ اور سیدنا معاویہؓ  رشتہ ازدواج میں منسلک ہونے سے قبل آپس میں خالہ زاد بھی تھے۔  حافظ ابن حجر عسقلانی نے الاصابہ میں ان قریبہ کے حالات میں لکھا ہے کہ  یہ نہایت صاحبِ جمال تھیں۔ جب مکہ فتح ہوا تو مدینے کے سردار سیدنا سعد بن عبادہؓ نے فرمایا کہ ہم نے قریش کی عورتوں کو اتنا خوبصورت نہیں پایا جتنا ان کے حسن و جمال کا چرچا تھا۔ آپﷺ نے یہ سنا تو فرمایا کہ کیا تم نے ابو امیہ بن مغیرہ کی بیٹیوں کو دیکھا ہے؟ کیا تم نے قریبہ بنت ابی امیہ کو دیکھا ہے؟ طبقات ابن سعد میں ابن سعد کہتے ہیں کہ یہ قریبہ  عبدالرحمٰن بن ابی بکرؓ کے نکاح میں تھیں اور آخر وقت تک ان کے نکاح میں رہیں جن سے ان کے ایک لڑکا عبداللہ اور دو لڑکیاں ام حکیم اور حفصہ متولد ہوئے۔ البتہ ابن سعد کا یہ قول صحیح بخاری کی روایت کے خلاف محسوس ہوتا ہے، الا کسی تاریخی ماخذ سے یہ ثابت ہوجائے کہ سیدنا معاویہؓ نے ان کو طلاق دیدی تھی اور اس کے بعد یہ سیدنا عبدالرحمٰن بن ابی بکرؓ کی زوجیت میں گئیں۔ وگرنہ درست بات وہی ہے جو بیشتر ماہرین انساب، مورخین اور امام بخاری نے لکھی ہے کہ سیدنا عمرؓ کے ان کو طلاق دینے کے بعد یہ سیدنا معاویہؓ کے نکاح میں رہیں  واللہ اعلم۔ تحریر: محمد فھد حارث

##############################
https://www.facebook.com/mohammad.f.haris/posts/10158640173039903
برطانیہ  میں چارلس دوم کے  عہد میں محض چند ایک خواتین لکھنا پڑھنا جانتی تھیں جبکہ  اس عہد سے آٹھ سو سال قبل مسلم اندلس میں سینکڑوں خواتین علم و ادب کے  میدان میں  کارہائے نمایاں انجام دیکر تاریخ میں اپنا نام رقم کرچکی تھیں۔ عرب دنیا  اور مشرقِ وسطیٰ کو تو جانے دیجئے صرف مسلم اسپین میں مختلف سوانح اور تذکرہ نویسی کی کتب میں ۱۱۶ اعلیٰ تعلیم یافتہ خواتین کا ذکر ملتا ہے۔ یہ صرف وہ خواتین ہیں جو اپنی علمی قابلیت کے سبب مشہور ہوکر تاریخ کے صفحوں میں محفوظ ہوگئیں جنکا ذکر نہ آسکا ان کی تعداد کا علم تو صرف اللہ کو ہی ہے۔ ان خواتین کا زمانہ دوسری صدی ہجری سے لیکر آٹھویں صدی ہجری کے درمیان  ہے۔ ان ۱۱۶ خواتین   میں کئی خواتین دین کی عالمہ تھیں، گیارہ  سیکرٹری کے فرائض انجام دیتی تھیں،  چھ علم الحدیث کی ماہر تھیں، چار مؤرخہ تھیں، ایک علم کلام کی استاد جانی جاتی تھی، ایک میراث کی عالمہ تھی،چار کتابت کی ماہر تھیں، تین عربی لغت کی ماہر تھیں اور دو عربی  قواعد اور صرف و نحو میں اپنا ثانی نہیں رکھتی تھیں۔جبکہ کئی خواتین خطاطی کی ماہرہ  تھیں۔ مسلم اندلس کے خلیفہ حکم ثانی کی  منشی لبانہ نہ صرف ایک مشہور شاعرہ تھی بلکہ وہ ایک فلسفی اور سیاستدان بھی تھی۔ اسی طرح ایک  شہزادی عائشہ بنت احمد کو تعلیم و تعلم سے اس قدر شغف تھا کہ وہ دن کا زیادہ حصہ اپنی خود کی مرتب کردہ وسیع و عریض لائبریری میں گزارتی تھی۔ اسی طرح اندلس کی ایک خاتون حفصہ بنت حمدون تھیں جو کہ نہ صرف عالمہ تھیں بلکہ بہت بڑی او ر معروف شاعرہ بھی تھیں۔ شاعری کے ساتھ ساتھ وہ ایک ماہر خطاطہ بھی تھیں اور لوگوں کو خطاطی کی تعلیم دیتی تھیں۔  مسلم اندلس کی ایک اور خاتون فاطمہ مغامی بھی اپنے دور کی  مشہور عالمہ تھیں۔ فاطمہ کی ہی ایک ہم نام خاتون  فاطمہ بنت محمد الفہریہ القریشیہ اور ان کی بہن مریم بنت محمد الفہریہ القریشیہ تھیں۔ یہ دونوں قریشی خواتین تھیں جن کے آباء مکہ سے ہجرت کرکے مسلم اسپین آبسے تھے۔  یہ دونوں اپنے وقت کی ممتاز عالمہ اور علم الحدیث و علم الفقہ کی ماہرہ تھیں۔ ان دونوں کے والداپنے وقت کے رئیس تاجر تھے۔ ان کے انتقال کے بعد جب ان بہنوں کو وراثت میں حصہ ملا تو انہوں نے اپنے مالِ وراثت سے ایک عظیم الشان مسجد کی نبیاد رکھی جو کہ اُس وقت بائیس ہزار ۲۲۰۰۰ نمازیوں  کے لئے کافی تھی۔ بعد میں یہ مسجد ایک مدرسہ یعنی جامعہ  میں تبدیل ہوگئی  جو کہ دنیا کی قدیم  ترین جامعات میں سے ہونے کا شرف رکھتی ہے۔ اس جامعہ کی لائبریری کو بھی  قدیم ترین کتب خانوں میں سے ہونے کا شرف حاصل ہے۔ یہ مدرسہ و جامعہ  جو کہ مدرسہ الفہریہ کہلاتا تھا، یہاں کئی شعبوں اور کلیہ میں تعلیم دی جاتی تھی جن میں  حدیث، فقہ، اسلامی شریعت، ریاضی، قواعد اور طب وغیرہ شامل تھے۔ یہ مدرسہ اور لائبریری  آج بھی  مغرب یعنی مراکش کے تیسرے بڑے شہر فاس میں موجود ہے اور جامعہ القرویین کے نام سے معروف ہے جبکہ اس لائبریری میں  کئی قدیم مخطوطے جن کی تعداد تقریباً ۴۰۰۰ کے قریب ہیں،  موجود ہیں۔ ان مخطوطوں میں تیسری صدی ہجری کے ہاتھ کی کتابت سے لکھے قرآن اور احادیث کے مجموعے بھی شامل  ہیں۔۲۶۶ ہجری میں اپنی وفات تک فاطمہ بنت محمد اس مدرسہ کی نگراں رہیں۔ مریم بنت محمد کی ہی ایک ہم نام مریم بنت یعقوب تھیں جو کہ اپنے وقت کی مشہور شاعرہ اور ماہر لغت ونحو تھیں۔ اسی طرح العروضیہ کے نام سے ایک آزاد کردہ لونڈی کو بھی اسپین کی تاریخ میں کافی نام ملا۔ ۴۵۰ ہجری میں وفات پانے والی  یہ خاتون عربی قواعد کی نہ صرف کافی ماہرہ تھیں بلکہ انہوں نے مبرد کی الکامل اور الکعب کی النوادر پر حاشیہ بھی لکھا تھا۔ علم و ادب کے ساتھ ساتھ اندلس کی خواتین سیاست میں بھی کافی آگے تھیں۔ عبدالرحمٰن ثانی کے دور میں امورِ سلطنت  سلطانہ طروب نامی عورت کے ہاتھ میں تھے۔ اسی طرح خلیفہ ہشام ثانی  جب اپنی کم عمری کے سبب سلطنت کے انتظام سنبھالنے سے عاجز رہا تو اس وقت اس کی والدہ  اور خلیفہ حکم ثانی کی بیوہ سلطانہ  صبح  نے امورِ سلطنت اپنے ہاتھ میں لے کر  اس مشکل وقت   میں خلافت کو استحکام بخشا۔  المختصر مسلم اندلس میں مسلمان خواتین زندگی کے ہر شعبہ میں کارہائے نمایاں انجام دے رہی تھیں۔ یہ وہ وقت تھا جب دوسری اقوام میں عورتوں کو معاشرے میں برابری کا مقام بھی حاصل نہ تھا چہ جائیکہ وہ علم و ادب یا سیاست میں کوئی کارہائے نمایاں انجام دیتیں۔ تحریر: محمد فھد حارث

##############################
https://www.facebook.com/mohammad.f.haris/posts/10158642122539903
داڑھی کی زیادہ سے زیادہ مقدار کی کوئی حد معین نہیں کیونکہ حدیث میں داڑھی کے لئے معاف کرنے کا حکم آیا ہے۔ آثار صحابہ میں سیدنا ابن عمر رض کا عمل ایک مٹھی کے برابر کا ہے۔ اولی داڑھی چھوڑنا ہے اور کم سے کم مقدار ایک مٹھی ٹھہرتی ہے۔ اس سے کم جو کچھ ہے وہ ذاتی ذوق ہے۔داڑھی کی زیادہ سے زیادہ مقدار کی کوئی حد معین نہیں کیونکہ حدیث میں داڑھی کے لئے معاف کرنے کا حکم آیا ہے۔ آثار صحابہ میں سیدنا ابن عمر رض کا عمل ایک مٹھی کے برابر کا ہے۔ اولی داڑھی چھوڑنا ہے اور کم سے کم مقدار ایک مٹھی ٹھہرتی ہے۔ اس سے کم جو کچھ ہے وہ ذاتی ذوق ہے۔

##############################
https://www.facebook.com/mohammad.f.haris/posts/10158646721104903
کیا بقول سیدنا عبداللہ بن عباسؓ سیدنا معاویہؓ نے سیدنا علیؓ کی عداوت میں تلبیہ کہنا چھوڑ دی تھی؟ ========================= ہمارے اہلسنت میں وہ حضرات جو کہ سیدنا معاویہؓ کے بارے میں کچھ خاص حسنِ ظن نہیں رکھتے، وہ سنن نسائی کی ایک روایت کو لے کر سیدنا معاویہؓ پر طعن کرتے ہیں کہ انہوں نے سیدنا علیؓ کی عداوت میں لوگوں کو  عرفات میں تلبیہ کہنے سے منع کردیا تھا کیونکہ یہ سیدنا علیؓ کا مسلک تھا۔ سرِ درست اس بحث سے قطع نظر کہ تلبیہ سے متعلق سیدنا علیؓ و سیدنا معاویہؓ کا  اصل مسلک کیا تھا اور ان دونوں کے مسالک میں چنداں کوئی فرق نہ تھا، ہم اس روایت کی استنادی حیثیت پر بحث کرنا چاہیں گے۔ یہ روایت امام نسائی اپنی سنن میں ان الفاظ و سند کے ساتھ لائے ہیں: ”أخبرنا أحمد بن عثمان بن حكيم الأودي، قال: حدثنا خالد بن مخلد، قال: حدثنا علي بن صالح، عن ميسرة بن حبيب، عن المنهال بن عمرو، عن سعيد بن جبير، قال: كنت مع ابن عباس، بعرفات، فقال: «ما لي لا أسمع الناس يلبون؟» قلت: يخافون من معاوية، فخرج ابن عباس، من فسطاطه، فقال: «لبيك اللهم لبيك، لبيك فإنهم قد تركوا السنة من بغض علي“  سعید بن جبیر کہتے ہیں کہ میں عبداللہ بن عباس ؓ  کے ساتھ عرفات میں تھا تو وہ کہنے لگے: کیا بات ہے، میں لوگوں کو تلبیہ پکارتے ہوئے نہیں سنتا۔ میں نے کہا: لوگ معاویہؓ سے ڈر رہے ہیں، (انہوں نے لبیک کہنے سے منع کر رکھا ہے) تو ابن عباسؓ  (یہ سن کر) اپنے خیمے سے باہر نکلے، اور کہا: «لبيك اللہم لبيك لبيك» (افسوس کی بات ہے) علی ؓ  کی عداوت میں لوگوں نے سنت چھوڑ دی ہے(سنن النسائی / ۲۵۳ رقم ۳۰۰۶) اس روایت میں ایک راوی خالد بن مخلد ہے  جو کہ صحیح بخاری و صحیح مسلم کاراوی ہے۔   یہ شخص کوفہ کا باشندہ ہے۔ اس کی کنیت ابو الہیثم ہے۔  اس کے بارے میں امام ذہبی نے جو کچھ میزان الاعتدال میں لکھا ہے، ہم اسکا خلاصہ یہاں پیش کئےدیتے ہیں۔ امام ذہبی لکھتے ہیں کہ   امام بخاری، امام مسلم اور امام نسائی نے اس سے روایات لی ہیں۔ امام مالک نے بھی اس سے روایت لی ہے۔ امام ابو داؤد اس کے بارے میں فرماتے ہیں کہ یہ صدوق ہے لیکن  شیعہ ہے۔ امام احمد بن حنبل  فرماتے ہیں کہ اس سے منکر روایات منقول ہیں۔ امام یحییٰ اور دیگر حضرات اس کے بارے میں لا باس بہ کا قول رکھتے ہیں۔  امام ابو حاتم رازی کا قول ہے کہ اس کی روایت لکھ لی جائے لیکن اس کی حدیث حجت نہیں۔ ابن سعد کا بیان ہے کہ یہ منکر الحدیث ہے اور بہت غالی شیعہ ہے۔ ابن عدی نے اس کا ذکر کرکے اس کی دس روایات کو منکر قرار دیا جن میں سے ایک روایات صحیح بخاری میں  موجود ہے کہ بندہ جب نوافل کے ذریعے اپنے رب کا تقرب حاصل کرتا ہے تو  رب اس کا ہاتھ پیر   وغیرہ بن جاتا ہے او کما قال ۔لیکن ساتھ ہی ابن عدی نے اس کے بارے میں یہ بھی کہا ہے کہ اس میں ان شاءاللہ کوئی حرج نہیں۔ جوز جانی کہتے ہیں کہ یہ اپنے بُرے مذہب کی وجہ سے صحابہ کرام کو بُرا بھلا کہتا تھا۔ امام ذہبی کہتے ہیں کہ اس خالد بن مخلد کی منفرد روایات میں سے وہ روایت بھی ہے جس کو امام  بخاری نے اپنی صحیح میں نقل کیا ہے کہ  جب بندہ نوافل کے ذریعے میرا تقرب حاصل کرتا ہے تو میں اس کی سماعت، بصارت، ہاتھ پیر وغیرہم بن جاتا ہوں او کما قال ۔ ذہبی کہتے ہیں کہ یہ روایت انتہائی غریب ہے۔ اگر صحیح بخاری کی عظمت پیش نظر نہ ہوتی تو  اس روایت کو خالد بن مخلد کی نقل کردہ منکر روایات میں شمار کیا جاتا کیونکہ اول تو اس روایت کے الفاظ نہایت غریب ہیں، دوم اسے شریک کے علاوہ کوئی اور روایت نہیں کرتا اور وہ حافظ الحدیث نہیں۔ اور پھر اس روایت کی کوئی اور سند بھی نہیں۔ اور بخاری کے علاوہ اسے کسی اور نے روایت نہیں کیا اور میرے خیال میں یہ روایت مسند احمد میں بھی موجود نہیں۔ خالد بن مخلد کا انتقال ۲۱۳ ہجری میں ہوا۔ (میزان الاعتدال جلد دوم تحت الترجمۃ خالد بن مخلد القطوانی) اسی بناء پر ڈاکٹر بشار عواد اور شعيب ارنؤوط اس راوی کے بارے میں ضعیف یعتبربہ کا حکم لگاتے ہیں جبکہ ابن حجر عسقلانی اس کو  صدوق شیعہ راوی بولتے ہیں جو کہ اپنی روایات میں تفرد کا شکار  ہے (تقریب التہذیب تحت الترجمہ خالد بن مخلد القطوانی) اس راوی کے اوپر  اسی روایت کے ضمن میں مفصل جرح کرنے کے بعدہندوستان کے مشہور اہلحدیث عالم فضیلۃ الشیخ کفایت اللہ سنابلی لکھتے ہیں: "بعض اہل علم کی تحقیق یہ ہے کہ یہ راوی جب اہل مدینہ سے روایت کرے گا تو اس کی روایت مقبول ہوگی مگر جب وہ اہل مدینہ کے علاوہ دیگرلوگوں سے روایت کرے تو اس کی روایت غیرمقبول ہوگی چنانچہ: امام ابن رجب ؒ نے کہا:  ”ذكر الغلابي في تاريخه. قال: القطواني يؤخذ عنه مشيخة المدينة، وابن بلال فقط يريد سليمان بن بلال.ومعنى هذا أنه لا يؤخذ عنه إلا حديثه عن أهل المدينة، وسليمان بن بلال منهم، لكنه أفرده بالذكر“ (شرح علل الترمذي لابن رجب، ت همام: ۲/ ۷۷۶) اوریہ زیرنظر روایت میں اس نے یہ روایت اہل مدینہ سے نہیں بیان کی ہے بلکہ اہل کوفہ سے بیان کی ہے اس لئے یہ روایت ضعیف ہے۔ واضح رہے کہ یہ بخاری ومسلم کا راوی ہے اوربخاری ومسلم کے راوی عام طور سے ثقہ ہوتے ہیں لیکن بعض ضعیف بھی ہوتے اوربخاری ومسلم کی علاوہ دیگرکتب میں ان کی روایات ضعیف قراردی جاتی ہیں ۔مثلاً بخاری ومسلم کا ایک راوی ”الفضيل بن سليمان النمیری“ ہے۔بخاری میں اس راوی کی بیسوں احادیث ہیں ۔اور مسلم میں بھی کئی احادیث ہیں۔لیکن یہ ضعیف راوی ہیں ۔اسی راوی نے ایک حدیث بیان کی ہے کہ اللہ کے نبی صلی اللہ علیہ وسلم فرض نماز کے بعد ہاتھ اٹھاتے تھےیعنی ہاتھ اٹھاکردعاکرتے تھے۔ امام طبراني ؒ نے کہا:  ”حدثنا سليمان بن الحسن العطار، قال: حدثنا أبو كامل الجحدري، قال: حدثنا الفضيل بن سليمان، قال: حدثنا محمد بن أبي يحيى، قال: رأيت عبد الله بن الزبير ورأى رجلا رافعا يديه بدعوات قبل أن يفرغ من صلاته، فلما فرغ منها، قال: «إن رسول الله صلى الله عليه وسلم لم يكن يرفع يديه حتى يفرغ من صلاته»“ (المعجم الكبير للطبراني ۱۳/ ۱۲۹) لیکن اہل علم نے اس کی حدیث کو ”الفضيل بن سليمان النمیری“ کی وجہ سے ضعیف کہا ہے حالانکہ یہ بخاری ومسلم کاراوی ہے۔ زبیرعلی زئی صاحب بخاری ومسلم کے اس راوی کو ضعیف قراردیتے ہوئے لکھتے ہیں: اس کا راوی ”الفضيل بن سليمان النمیری“ جمہور محدثین کے نزدیک ضعیف راوی ہے ، صحیحین میں اس کی تمام روایات شواہد ومتابعات کی وجہ سے صحیح ہیں (فتاوي علمية: جلد۱  صفحہ : ۴۶۴ ایضا ۴۶۸) علامہ البانی رحمہ اللہ نے بھی اس راوی کو ضعیف کہا ہے ،دیکھئے:(سلسلة الأحاديث الضعيفة ۶/ ۵۶ رقم۲۵۴۴)  اس طرح کی اور بھی کئی مثالیں ہیں۔اس لئے ضروری نہیں ہے کہ کوئی راوی بخاری مسلم کا ہو تو لازمی طورپرثقہ ہیں ۔بلکہ بخاری ومسلم کے رجال میں بعض ضعیف رواۃ بھی ہیں اور امام بخاری ومسلم متابعات وشواہداورجانچ پڑتال کی بنیاد پرایسے رواۃ کی احادیث بھی ان کی سندوں میں امتیازی خوبیوں کے باعث لے لیتے ہیں۔ خلاصہ کلام یہ کہ درج بالا روایت ضعیف ہےکیونکہ اس کی سند میں موجود ”خالدبن مخلد“ متکلم فیہ ہے۔اس کے اندر کٹرشیعیت ہے۔اس روایت کو اس نے اہل مدینہ کے بجائے اہل کوفہ سے نقل کیاہے۔ (کفایت اللہ سنابلی  کی ویب سائٹ سے  جولائی ۲۰۱۹ کی پوسٹ : کیا امیر معاویہ نے بغض علی رضی اللہ عنہ میں سنت رسول کو ترک کردیا؟) المختصر اتنے علماء کی تصریحات کے بعد یہ بات ثابت ہوجاتی ہے کہ خالد بن مخلد کے مختلف فیہ ہونے کی وجہ سے اس کی یہ روایت قابل اعتبار نہیں، ساتھ ہی اس پر تشیع کی تہمت بھی ہے سو سیدنا معاویہؓ کی تنقیص میں مروی اس کی روایت کسی طور قابل قبول نہیں مانی جاسکتی بلکہ اس کی منکرات میں شمار کی جائے گی۔ تحریر: محمد فھد حارث

##############################
https://www.facebook.com/mohammad.f.haris/posts/10158645106604903
روسی مداخلت کے بعد سے افغانستان نے سب سے پرامن دور طالبان حکومت میں دیکھا ہے۔ جو تحفظ طالبان حکومت میں افغان خاتون کو حاصل رہا وہ کسی اور حکومت میں انکو نصیب نہ ہوسکا۔   بقول ڈاکٹر جاوید اقبال عدل اجتماعی کا جو نظام طالبان نے افغانستان میں قائم کردیا تھا اگر پانچ سے چھ مزید مسلم ممالک اسکو اپنے ہاں نافذ کرنے میں کامیاب ہوجاتے تو مسلم دنیا میں اس انقلاب کو برپا ہونے سے کوئی نہیں روک سکتا تھا۔ مخدرات و منشیات کی کاشت کے لئے حکومتیں کیا کچھ نہ کرتی رہیں، مُلّا عمر کے ایک حکم پر پورے افغانستان میں اسکی کاشت رک جاتی ہے۔ یہ وہ حکومت تھی جس میں افغانستان کے ایک کونے سے دوسرے کونے تک ایک عورت تن تنہا بغیر کسی ڈر و خوف کے سفر کرسکتی تھی۔

##############################
https://www.facebook.com/mohammad.f.haris/posts/10158648494904903
ڈاکٹر محمود احمد غازی مرحوم ============ عقائد سے لیکر فقہی مسائل کے استنباط تک ہر چیز میں ڈاکٹر محمود احمد غازی میں متقدمین احناف کی تعلیمات و شخصیات کی چھاپ نظر آتی ہے۔  اہل قبلہ کی تکفیر سے متعلق مباحث  ہوں یا پھر مابین المسالک  تعلقات کی تفاصیل، مقاصد شریعت کے متعلقات ہوں یا پھر قواعد اصولیہ کا استخراج،   ڈاکٹر محمود احمد غازی کے ادلہ امام ابوحنیفہ و صاحبین کی فقاہت کا پرتو محسوس ہوتے ہیں۔ اسلام کا فوجداری قانون ہو یا پھر سودی کاروبار سے متعلق مندرجات، بین الاقوامی معاملات ہوں یا غیر اقوام کے ساتھ تجارت و لین دین کے مسائل، ڈاکٹر غازی مرحوم کا ایک ایک محاضرہ اور ایک ایک لیکچر اپنے اندر متقدمین احناف والے ادلہ اور موجودہ زمانے کے علماء کا مطلوب توسع رکھتے ہیں۔ اس احقر نے غالبا ڈاکٹر غازی کا ایک ایک محاضرہ کوئی بیس بیس بار سنا ہوگا اور آج بھی  ڈرائیونگ کرتے، جوگنگ کرتے جب کچھ سننے کا دل نہیں کرتا تو ڈاکٹر محمود احمد غازی کا کوئی لیکچر لگالیتا ہوں۔ یقیناً آج کے دور میں بہت بڑے بڑے متکلم ہونگے جن کو شائد میں نہ جانتا ہوں، لیکن میرے لیے ڈاکٹر محمود احمد غازی سے بڑا متکلم کوئی نہیں۔ انکا محاضرہ "اسلام اور مغرب" ہو یا پھر "قادیانیت"، "اسلام میں تفریح کا مقام ہو" یا پھر "قرآن کا اعجاز"، شاندار سلسلہ ہائے محاضرات "محاضرات قرآنی" ہو یا پھر "محاضرات حدیث"، "محاضرات سیرت" ہو یا پھر "محاضرات شریعت"،  غرض ہر لیکچر ہر محاضرہ وقیع و نایاب ہے۔ ڈاکٹر محمود احمد غازی جیسی ایجابی فطرت و تنقیدی ذہن بہت کم لوگوں میں دیکھنے کو ملتا ہے۔ میری رائے ہے کہ دین کے ہر طالبعلم کو بلا امتیاز مسلک زندگی میں صرف ایک دفعہ ہی سہی لیکن ڈاکٹر محمود احمد غازی کے محاضرات اور مختلف دروس بالضرور سننے چاہیئے۔ موجودہ احناف کو اپنے اوپر فخر کرنا چاہیئے کہ ان کے اندر ڈاکٹر محمود احمد غازی جیسا عبقری فقیہ و متقی عالم موجود تھا۔ علم، تقوی، حسن ظن، بلا امتیاز مسلک علماء کا ادب، فقاہت، غرض کونسی عالمانہ خوبی ہوگی جو ڈاکٹر محمود احمد غازی میں موجود نہ تھی۔ علم ایسا کہ اپنے دروس میں بغیر کوئی نوٹس سامنے رکھے صرف یاد داشت کے سہارے دو دو گھنٹے بولتے چلے جاتے۔ اخلاق ایسا کہ سخت تنقید میں بھی حسن ظن کے تحت سامنے والے کی نیت پر شاکی نہ ہوتے، فقاہت ایسی کہ جید علماء کے سامنے مقاصد شریعت پر چھ گھنٹے تک بے تکان بولتے چلے جاتے ہیں اور علماء سر دھنتے رہ جاتے ہیں۔ غرض ان جیسا ان کے بعد کوئی نہیں اور نہ ہی ان کی کمی شائد کوئی اور پوری کرسکے۔ جید اہلحدیث عالم فضیلۃ الشیخ حافظ صلاح الدین یوسف  حفظہ اللہ ڈاکٹر محمود احمد  غازی مرحوم کو خراج عقیدت پیش کرتے ہوئے لکھتے ہیں: " ڈاکٹر محمود احمد غازی مرحوم کی وفات صرف اہل پاکستان کے لئے نہیں، پوری ملت اسلامیہ کے لئے ایک بڑا المیہ اور بظاہر ناقابل تلافی نقصان ہے۔ڈاکٹر صاحب موصوف اپنی خصوصیات  اور امتیازات کی وجہ سے ایک منفرد شخصیت کے حامل تھے۔ دینی و دنیوی تعلیم کا حسین امتزاج  اور قدیم و جدید علوم و نظریات  میں ماہرانہ شناسائی میں ممتاز تھے۔ وہ ایسے دینی و علمی خانوادے کے چشم و چراغ تھے جو دیوبند سے قرب مکانی کا شرف بھی رکھتا تھا اور نطریاتی اعتبار سے بھی مسلک دیوبند ہی پر کاربند تھا، لیکن مرحوم کا امتیاز یہ رہا کہ نہ صرف فقہی جمود اور مسلکی تعصب سے بہت حد تک دور رہے بلکہ اس جمود اور تعصب کو کم کرنے میں عمر بھر کوشاں رہے۔ اسلام آباد میں منعقدہ علمی سیمیناروں اور کانفرنسوں میں جب بھی ان کو موقع ملتا اور اکثر ان کو ایسے مواقع ملتے رہتے تھے، وہ مسلکی و نظریاتی وابستگی  سے بالا ہوکر ملت کی وحدت و یگانگت کے نقطہ نظر سے  فقہی جمود کے خلاف آواز ضرور بلند کرتے۔  بلند پایا اہل علم و قلم ہونے کے باوجود دوسرے اہل علم و قلم کا احترام اور ان کی علمی خدمات کی تعریف کرتے۔ راقم کی  کتاب "خلافت و ملوکیت کی تاریخی و شرعی حقیقت" جو مولانا مودودی  مرحوم کی "خلافت و ملوکیت"  کے جواب میں لکھی گئی تھی، ڈاکٹر صاحب کو بہت پسند تھی اور راقم سے جب بھی ملاقات  ہوتی  تو وہ یہ فرمائش  ضرور کرتے کہ اس کی تلخیص کردیں تاکہ اس کا دائرہ افادیت مزید وسیع ہوجائے۔ بین الاقوامی یونیورسٹی کے ذیلی ادارہ دعوۃ اکیڈمی  کے وہ ڈائریکٹر اور روح رواں تھے اور اس کے زیر اہتمام انہوں نے اسلامی موضوعات پر حالات حاضرہ کی روشنی میں نہایت مفید لڑیچر تیار بھی کروایا اور شائع بھی کیا۔ یہ مطبوعات وقت کی نہایت اہم ضرورت ہیں جو یقیناً ان کے لئے صدقہ جاریہ ثابت ہونگے، ان شاء اللہ۔ خود ان کی تالیفات بھی جو زیادہ تر تقاریر اور محاضرات پر مبنی ہیں، بغایت مفید اور متجددین کے شکوک و شبہات کے ازالے کے لئے نہایت موثر و مسکت ہیں۔ یہ بھی ان کا صدقہ جاریہ ہیں۔ واقعہ یہ ہے کہ مذکورہ خوبیوں اور کمالات کی وجہ سے وہ ہر حلقے میں ہر دلعزیز بھی تھے اور اسلام کا اک بہترین نمائندہ بھی۔ ان کا خلا ایک مدت تک نہایت شدت سے محسوس کیا جائے گا۔ اللہ تعالیٰ ان کی مغفرت فرمائے اور اپنی رحمت کی برکات سے ان کو سیراب   فرمائے۔ غفراللہ و رحمہ وجعل الجنۃ مثواۃ۔" (حافظ صلاح الدین یوسف حفظہ اللہ ۔ تعزیتی بیان ۔ مجلہ الشریعہ، فروری ۲۰۱۱) تحریر: محمد فھد حارث

##############################
https://www.facebook.com/mohammad.f.haris/posts/10158659650209903
آج ایک فیس بک رفیق کے مینشن کرنے پر اس کشمیری بچے کی وال دیکھنے کا اتفاق ہوا۔ اس کی وال دیکھ کر، پڑھ کر خود پر قابو نہ رہا۔ دل غم سے چور چور ہوگیا۔ آزادی کی قیمت کیا ہوتی ہے، اس بچے کی وال پر جاکر دیکھیں جو انڈین جیل میں مقید اپنی ماں کی فون کال کے انتظار میں پورا دن گزار دیتا ہے۔ کشمیر جل رہا ہے، اور ہم کچھ نہیں کرسکتے۔ ایسے حریت پسند بچے ہم جیسوں بڑوں کے لئے مشعل راہ ہیں۔ واقعی آزمائشیں اور مشکلات ایک مومن کو اللہ کے مزید قریب کردیتی ہیں، اسکا عملی نمونہ دیکھنا ہو تو اس بچے کی وال ملاحظہ کیجیے۔  اس بچے احمد بن قاسم کی والدہ سیدہ آسیہ اندرابی صاحبہ تہاڑ جیل (دہلی ) میں مقید ہیں اور والد محترم ڈاکٹر محمد قاسم فکتو صاحب عمر قید کی سزا ادھم پور جیل میں کاٹ رہے ہیں،، جو کہ پچھلے 27 سال سے مسلسل بند ہیں،، موصوف پہلے کشمیری آزادی پسند رہنما ہے جنہوں نے جیل میں ہی پی ایچ کی ڈگری کی،،، اور لگ بھگ آدھا درجن کتابوں کے مصنف بھی۔   انڈیا سے مسلم دینی محاذ والوں نے سید ریاض حسن صاحب کی کتاب "پاکستان ناگزیر تھا" کا جدید ایڈیشن شائع کیا ہے جس میں اس بچے کے والد ڈاکٹر محمد قاسم فکتو صاحب کا ایک مضمون بھی شامل ہے۔  اللہ اس بچے کو وہ سب عطا کردے جو اس کی آرزو ہو۔

##############################
https://www.facebook.com/mohammad.f.haris/posts/10158657978469903
دفاعِ سیدنا معاویہؓ للمؤلف مولانا ابو ریحان عبدالغفور سیالکوٹی مرحوم کی پی ڈی ایف فائل ================= مولانا ابو ریحان عبدالغفور سیالکوٹی مرحوم کا نام علمی طبقوں میں کسی تعارف کا محتاج نہیں۔آپ جامعۃ العلوم الاسلامیہ بنوری ٹاؤن  کراچی کے فاضل تھے جہاں آپ نے مولانا محمد یوسف بنوری، مولانا محمد ادریس میرٹھی، مولانا مفتی ولی حسن ٹونکی، مولانا فضل محمد، مولانا بدیع الدین الزماں اور مولانا محمد مصباح اللہ شاہ جیسے جید اکابر دیوبند سے تلمذ اختیار کیا۔ ۱۹۷۰ء کی دہائی میں آپ کو مولانا محمد یوسف بنوری کے ساتھ  حج کی سعادت بھی نصیب ہوئی۔ کچھ سال آپ مولانا محمد کاندھلوی کی معروف درسگاہ جامعہ شہابیہ سیالکوٹ  میں  بطور صدر مدرس شیخ الحدیث کے فرائض انجام دیتے رہے۔ اس کے بعد  تادم مرگ آپ جامعہ فاروقیہ  راولپنڈی سے منسوب رہے  جہاں آپ کا تقرر بطور شیخ الحدیث ہوا تھا۔   آپ تقریبا 1977 سے 2004 تک جامعہ فریدیہ میں استاد حدیث رہے۔ مشاجراتِ صحابہ کی تاریخ سے متعلق آپ کو خاص درک حاصل تھا اور اس سلسلے میں نہایت نپی تلی گفتگو کرنے کے قائل و فاعل تھے۔ سیدنا علیؓ و سیدنا معاویہؓ  کے معاملات سے متعلق آپ سکوت کے قائل تھے اور دونوں بزرگانِ دین کو اپنے اپنے موقف میں حق پر جانتے تھے۔سیدنا حسینؓ کا کربلائی موقف آپ کے نزدیک از اول تا آخر بالکل صحیح اور مطابقِ قواعدِ شرعیہ تھا، خواہ یزید فاسق ہو یا عادل، آپ کے نزدیک دونوں صورتوں میں  حسینی موقف کی صحت پر کوئی اثر نہیں پڑتا۔ اسی طرح یزید کی بابت آپ کا نظریہ لا نحبہ ولا نسبہ والا تھا۔  جنگِ صفین سے متعلق بھی آپ کی کتب میں کثرت سے تصریحات موجود ہیں کہ  مابعد امت کو کوئی حق نہیں پہنچتا تھا کہ وہ  اس سلسلے میں سیدنا علیؓ و معاویہؓ دونوں میں سے کسی کی جانب خطائے اجتہادی منسوب کریں۔ اس ضمن میں آپ نے کئی مضامین اور چند ایک کتب بھی لکھیں۔ انہیں  میں سے ایک کتاب "دفاعِ سیدنا معاویہؓ" ہے ۔ زیرِ نظر کتاب دراصل ان کے چند تحقیقی مضامین کا مجموعہ ہے جو کہ ان کی وفات کے بعد ان کے لائق فرزند جناب ابو سعد رضوان سیالکوٹی نے ترتیب دیکر شائع کروایا ہے۔ اس کتاب میں بہت کچھ وہ مواد بھی آگیا ہے جو کہ مولانا عبدالغفور سیالکوٹی مرحوم "سبائی فتنہ جلد دوم" کے سلسلے میں تالیف کرچکے تھے لیکن اپنی زندگی میں اس کو شائع نہ کرواسکے۔ قارئین کے استفادے کے لئے اس کتاب کا ڈاؤنلوڈ لنک ذیل میں دیا جارہا ہے۔ اس موضوع سے دلچسپی رکھنے والے حضرات ذیل کے لنک سے کتاب ڈاؤنلوڈ کرسکتے ہیں:  https://jmp.sh/OkhlNrR تحریر: محمد فھد حارث

##############################
https://www.facebook.com/mohammad.f.haris/posts/10158669630959903
نبی ﷺ کو خواب میں دیکھنا =========== دوست نے سوال کیا کہ یہ جو لوگ دعویٰ کرتے ہیں کہ انہوں نے خواب میں نبی ﷺ کو دیکھا، اس کی کیا حقیقت ہے جبکہ یہ بھی ایک بدیہی حقیقت اور کتبِ علماء و مسالک سے ثابت ہے کہ نبی ﷺ نے برِصغیر پاک و ہند کے تقریباً  ہر مسلک کے علماء کے خواب میں آکر ان کے مسلک کے حق ہونے کی خوشخبری اور دوسرے  تمام مسالک کے ناحق ہونے کی وعید سنائی ہے تو پھر ایک ساتھ یہ سارے مسلک کیونکہ حق پرہوسکتے ہیں اور کیونکر ناحق پر ہوسکتے ہیں۔ دیکھئے مختلف مسالک اس بابت کیا کہتے ہیں، اس کی توضیح دینا ان پر واجب ہے، اس احقر پر نہیں۔ جہاں تک نفسِ مسئلہ کا تعلق ہے تو اس سلسلے میں جو کچھ میں قرآن و حدیث اور علمائے حق کی تصریحات سے سمجھ پایا ہوں، آپ کے گوش گزار کردیتا ہوں۔ صحیح بخاری کتاب التعبیر میں امام بخاری اس سلسلے میں پانچ روایات لے کر آئے ہیں، جن سب میں تقریباً یہی مذکور ہے کہ آپﷺنے فرمایا کہ جس نے مجھے خواب میں دیکھا،  اس نے مجھے ہی دیکھا اور یاد رکھو شیطان میری صورت اختیار نہیں کرسکتا۔ تاہم ان میں سے ایک روایت میں ان الفاظ کا اضافہ موجود ہے جو کہ  اس مسئلے کی عمدہ توضیح کردیتے ہیں کہ  من رانی فی المنام فسیرانی فی الیقظۃ یعنی جس نے مجھے خواب میں دیکھا وہ عنقریب بیداری میں اٹھنے کے بعد مجھے دیکھے گا۔ سو روایت میں مَن کے عام ل لفظ کی تحدید خود روایت کے دوسرے الفاظ فی الیقظۃ سے ہورہی ہے کہ نبی ﷺ کو خواب میں دیکھنے والے انکو بیداری میں بھی دیکھ لینگے یعنی  اس سے مراد اصحاب رسولﷺ ہیں۔  جہاں تک آپﷺ نے یہ فرمایا کہ شیطان میری صورت اختیار نہیں کرسکتا تو اسکا مطلب یہ لازم نہیں آتا کہ خواب میں آکر رسول اللہﷺ ہونے کا دعویٰ کرنے والی شخصیت لازمی آپﷺ کی ہی ہوگی، بلکہ ان الفاظ سے صرف یہ ثابت ہوتا ہے کہ شیطان آپﷺ کی صورت اختیار کرکے کسی بھی انسان کو دھوکا نہیں دے سکتا مثال کے طور پر ایسا نہیں ہوسکتا کہ نبی ﷺ نے سیدنا ابو سفیانؓ کو جب نجران کا والی بنا کر  بھیجا تو شیطان سیدنا ابو سفیانؓ کے خواب میں آکر ان کو  بولے کہ زکوٰۃ لینا چھوڑ دو، اب  تیز رفتار ترسیل کے ذرائع تو موجود نہیں اس وقت کہ سیدنا ابو سفیانؓ فی الفوز اس بات کی  کنفرمیشن کرسکیں، سفر پر قاصد روانہ کریں تو اسکو مدینہ پہنچنے میں کافی دن لگ جائیں  سو اس بیچ کے عرصے میں حکمِ رسالت ﷺ پر عمل کیا جائے یا نہیں، اسی لئے اللہ کی طرف سے شیطان پر یہ قدغن لگادی گئی کہ وہ آپﷺ کی شکل اختیار نہ کرسکے اور یوں آپﷺ کے اصحاب کے لئے اس طرح کی ہر مشکل کا سدِباب ہوجائے۔ یہ ہے اصل مراد اس روایت سے کہ شیطان آپﷺ کی "اصل صورت" کبھی اختیار نہیں کرسکتا۔ تاہم ایسا ضرور ہوسکتا ہے کہ وہ کسی ایسے شخص کے خواب میں، جس نے آپﷺ کو کبھی نہ دیکھا ہو، آکر دعویٰ کرے کہ وہ نبی ﷺ ہے جبکہ وہ نبی ﷺ کی اصل صورت نہ ہوگی، البتہ اس بندے کے پاس اس دعویٰ کو جانچنے کا کوئی ذریعہ نہیں ہوگا۔ سو روایت سے صرف یہ ثابت ہوتا ہے کہ شیطان نبی ﷺ کی صورت اختیار نہیں کرسکتا، یہ ہرگز ثابت نہیں ہوتا کہ کسی انسان کے خواب میں آکر نبی ﷺ ہونے کا دعویٰ کرنے والا شخص لازمی آپﷺ ہی ہونگے۔ پھر آپﷺ کا آج کسی امتی کے خواب میں آنے سے کیا مراد ہے؟  جس طرح کے دعویٰ آج کئے جاتے ہیں کہ نبی ﷺ نے فلاں کے خواب میں آکر اس کو فلاں بشارت سنادی تو یہ تو آپﷺ کو عالم الغیب اور اس دنیا سے رخصت ہوجانے کے بعد بھی یہاں کے حالات پر مطلع ہونا ماننا ہوا  جو کہ ازروئے قرآن و حدیث  صریح شرک ہے۔  قرآن و حدیث میں صاف مذکور ہے کہ اس دنیا سے رخصت ہوجانے کے بعد آپﷺ کو اس دنیا اور یہاں کے باسیوں کے حالات کا کچھ علم نہیں۔ جیسا کہ سورۃ المائدہ آیت نمبر  ۱۰۹ میں تصریح ہے کہ  قیامت کے روز اللہ تعالیٰ سارے پیغمبروں کو جمع کرے گا اور ان سے پوچھے گا کہ تمہاری امت نے کہاں تک دعوت الہٰی کی اجابت کی؟ سارے پیغمبر کہیں گے کہ ہمیں کچھ خبر نہیں، غیب  کا علم رکھنے والا تو صرف تو ہے۔اسی طرح کا مضمون اس حدیث میں بھی موجود ہے جس کو امام بخاری اپنی صحیح کی کتاب التفسیر میں لائے ہیں اور  جس میں مذکور ہے کہ  روزِ محشر جب آپﷺ کے بعض امتیوں کو حوضِ کوثر پر آتے آتے جہنم کی طرف لے جایا جائے گا اور آپﷺ پوچھیں گے کہ یہ میرے امتی ہیں پھر ان کے ساتھ ایسا سلوک کیوں تو آپﷺ کو جواب دیا جائے گا کہ آپ ﷺ کو نہیں معلوم کہ آپ ﷺکے بعد انہوں نے کیا کیا بدعتیں ایجاد کرلی تھیں۔ اس طرح کی دسیوں قرآنی آیات  اور احادیث ثابت کرتی ہیں کہ نبی ﷺ اور اس دنیا میں بعد از وفات  اب کوئی تعلق نہیں اور آپﷺ کو اس دنیا کے لوگوں کے حالات سے کوئی جانکاری و معلومات نہیں سو یہ ممکن ہی  نہیں کہ آپﷺ کسی عالم فاضل بزرگ یا صوفی کے خیال میں آکر اسکو اپنی تائید و تحسین سے نوازیں ۔ پھر یہ بھی عجب طرفہ تماشہ ہے  کہ جو حضرات دعویٰ کرتے ہیں کہ نبی ﷺ ان کے خواب میں آئے، ان کے یہ دعاوی اتنے  معمولی معمولی باتوں کے ردِ عمل میں ہوتے ہیں کہ عقل حیران و ششدر رہ جاتی ہے۔ کبھی دعویٰ کیا جاتا ہے کہ  بلی کے بچے کو گھر سے باہر نکالنے پر خواب میں آکر نبی ﷺ نے سرزنش کی تو کبھی دعویٰ کیا جاتا ہےکہ فلاں سائل کی حاجت برآری نہ کرنے پر آپﷺ نے خواب میں تشریف لاکر تنبیہ فرمائی۔ گویا معمولی معمولی روز مرہ کے واقعات پر آپﷺ کو خوابوں میں بلا لیا جاتا ہے جبکہ  اس امت میں اس سے زیادہ کڑے وقت اس امت کے بہترین انسانوں پر آئے لیکن کبھی نبی ﷺ نے ان کے خوابوں میں آکر ان کو مفاسد و فتنہ کے سدِباب کے لئے کوئی ہدایت نہ کی۔ جنگِ جمل و صفین میں ہزاروں مسلمانوں نے ایک دوسرے کی گردنیں کاٹ ڈالیں لیکن نہ تو نبی ﷺ سیدہ عائشہؓ کے خواب میں آئے کہ انکو ارشاد فرمادیتے کہ علیؓ کے خلاف نہ نکلو اور نہ سیدنا علیؓ کے خواب میں آئے کہ انکو ہدایت کردیتے کہ عائشہؓ کا مقصد تمہاری خلافت سے تعارض نہیں بلکہ قاتلینِ عثمانؓ کا زور توڑنا ہے۔ نہ ہی آپﷺ سیدنا معاویہؓ کے خواب میں آئے کہ  ان کو تنبیہ کردیتے کہ علیؓ کی بیعت کرلو پھر قاتلینِ عثمانؓ کا معاملہ نپٹالینا اور نہ سیدنا علیؓ سے فرمایا کہ جب معاویہؓ دفاعی پوزیشن میں ہے تو کیوں اس کے خلاف قتال کو نکلتے ہو۔ یہی نہیں بلکہ  جب سیدنا حسینؓ کوفہ کے لئے عازمِ سفر ہوتے ہیں اور  آپ کے اہل اور اصحابِ رسولﷺ آپ کو روکتے ہیں تو اس وقت بھی نبی ﷺ اپنے اس محبوب نواسے کے خواب میں نہیں آتے کہ سیدنا حسینؓ کو منع کردیں کہ کوفہ کی جانب قاصدِ سفر نہ ہوں ورنہ شہید کردئیے جاؤگے۔سیدنا ابو بکرؓ کے دور میں ارتداد کا فتنہ کھڑا ہوا، لوگوں نے زکوٰۃ دینے سے انکار کردیا، سیدنا عمر ؓ سمیت بیشتر صحابہ نے ان لوگوں کے خلاف سیدنا ابو بکرؓ کو نکلنے سے منع فرمایا لیکن اس کے باوجود سیدنا ابو بکرؓ صرف ایک اپنے شرح صدر پر ان لوگوں کے خلاف نکلنے کا فیصلہ فرماتے ہیں، اس وقت بھی نبی ﷺ نے آپؓ کے خواب میں آکر آپؓ کو اس متعلق کوئی ہدایات نہیں کیں اور نہ ہی سیدنا ابو بکر ؓ نے ایسی کسی ہدایت کا ذکر فرمایا بلکہ اس فیصلے کو کُلّی اپنی صوابدید پر سرانجام دیا۔  امام  مالک، امام بخاری وامام مسلم کو کتنی کڑی محنتیں کرنی پڑیں جمع احادیث میں، راویوں کے حالات جانچنے کے لئے شیخین کو اسفار کرنے پڑے تاکہ احادیث کی صحت کی بابت حکم قائم کرسکیں لیکن اس وقت بھی آپﷺ نہ کبھی امام بخاری کے خواب میں آئے اور نہ امام مسلم کے خواب میں کہ ان کو اس مشقت سے بچا لیتے اور  بتادیتے کہ  یہ حدیث مجھ سے صحیح منسوب ہے اور یہ حدیث فلاں راوی کا دجل ہے۔ یہی نہیں بلکہ آج تو باقاعدہ چِلّے موجود ہیں جن کے ذریعہ نبی ﷺ کو خواب میں "درآمد" کیا جاتا ہے، استغفراللہ۔ لیکن افسوس امام بخاری و مسلم کو یہ چِلّے معلوم نہ تھے کہ ان پر عمل پیرا ہوکر مشقت سے بچ جاتے اور نبی ﷺ سے خوابوں میں اپنی جمع کردہ احادیث کی صحت سے متعلق معلومات لے لیتے۔ المختصر ایک لمبا قضیہ ہے کہاں تک نپٹایا جائے۔ ہم یہ قطعی نہیں کہتے کہ جن لوگوں نے اپنے خوابوں میں نبی ﷺ کے آنے کی بات کی وہ سارے کے سارے جھوٹے یا دجا ل ہیں۔ حقیقت میں ان میں سے بیشتر لوگ سچے ہیں لیکن ان کا سچ یہ ہے کہ انہوں نے جو خواب میں دیکھا اسکو بیان کردیا، البتہ انہوں نے خواب میں جو کچھ دیکھا کیا وہ واقعی سچ ہے، اسکا فیصلہ سوائے اللہ کے کوئی نہیں کرسکتا۔ محترم اہلحدیث عالم جناب عبدالرزق گھمن  حفظہ اللہ نے اس سلسلے میں کیا ہی عمدہ مثال دی تھی کہ  ہر وہ شخص جس نے میرے والد کو نہیں دیکھا ہوا، اگر کل کو اس کے خواب میں میرے والد آتے ہیں تو ضروری نہیں کہ اس نے میرے والد کو اصل شکل میں ہی دیکھا ہو، بلکہ اغلب گمان یہی ہے کہ اس نے کسی اور صورت کودیکھا ہوگا جس کو اس کے دماغ نے میرا والد بنا کر پیش کیا۔ بعینہٖ یہی بات نبی ﷺ کے خوابوں میں آنے سے متعلق بھی ہے جبکہ صحابہ کرامؓ کے علاوہ اور کسی نے نبی ﷺ کو نہیں دیکھا ہوا۔ پھر وہ کیونکر کہہ سکتا ہے کہ اس نے نبی ﷺ کو ہی خواب میں دیکھا ہے۔ ہم اپنی اس لمبی بحث کو ایک حدیث رسولﷺ پر ختم کرتے ہیں جو اس مسئلہ کی عمدہ توضیح کردیتی ہے۔ صحیح مسلم کتاب الفضائل  میں سیدنا ابو ہریرہؓ سے روایت ہے کہ رسول اللہﷺ نے فرمایا کہ اس ذات کی قسم جس کے قبضے میں محمد ﷺ کی جان ہے، تم لوگوں پر ضرور ایسا زمانہ آئیگا جب تم مجھے نہ دیکھ سکو گے  (ولا یرانی) اور مجھے دیکھنا تمہیں اپنے مال و عیال سے زیادہ محبوب ہوگا۔  اس روایت میں نبی ﷺ نے اپنی وفات کی طرف اشارہ فرمایا ہے کہ میری صحبت کو غنیمت جان کر دین کی باتیں جلدی جلدی سیکھ لو ورنہ میری وفات کے بعد تم مجھ کو کبھی نہ دیکھ پاؤ گے۔ پھر خوابوں میں آپﷺ کی زیارت چہ معنی دارد۔ نوٹ: یہ ایک پرانی تحریر ہے جو اس متعلق بہت سے حضرات کے استفسار پر دوبارہ نشر کی جارہی ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158667075404903
ضعیف احادیث مسنون ذکر و اذکار اور  اعمال کے سلسلے میں حجت نہیں چہ جائیکہ خوابوں سے اذکار لیکر ان کو بیماریوں کے لئے وظائف اور بچاؤ کے لئے تجویز کیا جائے۔ ازروئے حدیث نیک خواب بشارت ہوسکتے ہیں، ذکر و اذکار پانے کے ذرائع قطعی نہیں۔ آج کوئی صاحب دعوی فرمادیں کہ خواب میں نبی صلی اللہ علیہ وسلم نے آکر انکو صلوة کے بعد فلاں تسبیح بتائی ہے تو ان صاحب کا یہ عمل کرنا سنت ٹھہرجائے گا کیا؟ ہرگز نہیں۔ ایسے اعمال دین میں بدعت کہلاتے ہیں۔ جب خواب حجت نہیں تو سوائے بشارت کے انکو دیگر سلسلوں میں ذکر کرنا چہ معنی دارد۔ ایک چیز حجت نہیں تو پھر اس سے اذکار کا استنباط بلکہ اسکے پورے طریقے کو درآمد کرنا۔ یا الہی بدعت یہ نہیں تو اور کیا ہے۔ گویا اسلام میں ابھی کشف و الہام اور خوابوں کے ذریعے نیے نیے اذکار متعارف کروائے جاسکتے ہیں۔ خواب حجت نہیں، خواب حجت نہیں، یہ کہتے جاو اور ساتھ ہی ان میں وارد کردینا اذکار کی تعلیم بھی دیتے جاو۔ ایسے ہی خوابوں کا کرنا ہوا ہے کہ وضعی رسومات کا ایک طومار اہل بدعت نے جاری کر رکھا ہے اور اب تو ماشاءاللہ سے ثقہ علماء بھی تصوف سے متاثر ہونے کے سبب ایسے خوابوں کا ذکر کرکے ان میں وارد اذکار کی تعلیمات دیتے نظر آرہے ہیں۔ اسلام تو بس غریب ہی ہوا چاہتا ہے۔

##############################
https://www.facebook.com/mohammad.f.haris/posts/10158670588934903
جمعہ اور جماعت کی معطلی/ محدودیت پر اعتراضات کا جائزہ =============== کورونا وائرس کی ہلاکت خیزیوں سے بچاو کی احتیاطی تدابیر میں سعودیہ، متحدہ عرب امارات اور الجزائر سمیت بعض مسلم ممالک نے مساجد میں نماز پنجگانہ کی جماعت اور جمعہ کے اجتماعات کی ممانعت کر دی ہے کیوں کہ ایک مقام پر زیادہ لوگوں کے اکٹھا ہونے سے اس وائرس کے پھیلاو کا خطرہ بڑھ جاتا ہے۔ اس موقف کے دلائل بڑے مضبوط اور مقاصد شریعت سے مکمل طور پر ہم آہنگ ہیں، اس لیے قابل ترجیح راے یہی ہے لیکن بہ ہر حال یہ ایک اجتہادی مسئلہ ہے جس میں اختلاف کی گنجایش ہے۔ چناں چہ پاکستان کے زیادہ تر علما ایسی کسی پابندی کے حق میں نہیں ہیں۔ اہل حدیث کے بعض جلیل القدر اہل علم اور بریلوی مکتب فکر کے ممتاز عالم مفتی منیب الرحمٰن صاحب نے جمعہ اور جماعت کے لیے مساجد کو بند کرنے کے موقف کو مسترد کر دیا ہے۔ ان حضرات کا استدلال  درج ذیل نکات پر مبنی ہے: 1۔ تاریخ میں اس سے پہلے بڑے بڑے طاعون اور وبائیں آئیں لیکن مساجد کو بند نہیں کیا گیا۔ 2- مفتی منیب صاحب نے نماز خوف کی مثال دیتے ہوئے فرمایا ہے کہ جب دشمن سے مڈبھیڑ میں بھی جماعت سے رخصت نہیں دی گئی تو کورونا کی وجہ سے کیسے دی جا سکتی ہے؟ 3- مریضوں کو تو منع کیا جا سکتا ہے لیکن تندرست افراد کے لیے مساجد کی بندش ظلم  اور حرام ہے کہ قرآن مجید میں ہے:  وَمَنْ اَظْلَمُ مِمَّنْ مَّنَعَ مَسٰجِدَ اللّٰہ اَنْ يُّذْكَرَ فِيْہَا اسْمُہٗ وَسَعٰى فِيْ خَرَابِہَا [البقرہ: ۱۱۴]  " ور اس شخص سے بڑھ کر ظالم کو ن ہو گا جو اللہ کے معبدوں میں اس کے نام کی یاد سے روکے اور ان کی ویرانی کے در پے ہو؟" اس ضمن میں درج ذیل امور قابل غور ہیں: 1- تدبیری امور کے متعلق کسی راے کا تاریخ میں موجود نہ ہونا شرعاً اس کے غلط ہونے کی دلیل نہیں بن سکتا۔ ماضی میں جو وبائیں پھوٹیں، اگر ان کے سدباب کے لیے مساجد کی بندش کا فیصلہ نہیں کیا گیا تو اس کے معنی یہ نہیں کہ ایسا فیصلہ ہو ہی نہیں سکتا، خصوصاً جب شریعت میں کسی سبب کی بنا پر مساجد میں عدم حاضری کی رخصت موجود ہو، جیسا کہ بارش کے دوران میں یہ اعلان کرایا جاتا تھا کہ نماز گھروں میں پڑھ لی جائے۔ اس سے پتا چلتا ہے کہ کسی عذر کی وجہ سے مساجد میں نہ آنے کی رخصت موجود ہے بل کہ خود شارع علیہ السلام نے اس کی ترغیب دی ہے۔  اس سے مساجد میں نہ آنے کا شرعی جواز نکلتا ہے، نیز: وَاجْعَلُوا بُيُوتَكُمْ قِبْلَةً سے بھی اس کی تائید ہوتی ہے۔ 2- سابقہ اہل علم اور مجتہدین نے ایسا کرنا ضروری نہیں سمجھا یا ان کے گمان کے مطابق مساجد میں حاضری سے اس کے پھیلاو کا خطرہ نہیں ہو گا۔ یوں بھی طاعون وغیرہ کی علامات ظاہر ہوتی ہیں جب کہ کورونا کا معاملہ یک سر مختلف ہے کہ اس کی ظاہری علامات بہت زیادہ واضح اور نمایاں نہیں ہیں اور نہ ہی جلد ظاہر ہوتی ہیں، اس لیے احتیاط ہی اصل حل ہے۔ مزید برآں ان زمانوں میں طاعون سے لاکھوں لوگ ایک ہی علاقے میں ہلاک ہوتے رہے ہیں جیسا کہ حضرت عمرؓ  کے دور میں ڈھائی لاکھ لوگ لقمہ اجل بن گئے تھے؛ تو کیا ضروری ہے کہ اب بھی ہزاروں لاکھوں لوگوں کی جانیں داو پر لگائی جائیں؟! 3- تاریخی مطالعے سے ایسے شواہد بھی ملتے ہیں کہ وبا کی وجہ سے اتنی اموات ہوئیں کہ مساجد میں آنے والے ہی نہ رہے اور وہ بند ہو گئیں۔ امام ذہبیؒ  نے لکھا ہے: 448ھ میں مصر اور اندلس میں ایسا قحط اور وبا پھیلی، جس کی مثال اس سے پہلے نہیں ملتی؛ حالت یہ ہو گئی کہ مساجد بند پڑی تھیں اور کوئی نماز پڑھنے والا نہ تھا؛ اس کا نام جوع الکبیر کا سال رکھا گیا۔ [في عام 448 هـ: وقع في مصر والأندلس قحطٌ ووباءٌ كبير، لم يُعهد قبله مثله، حتى بقيت المساجد مغلقة بلا مصلِّ، وسُمي: عام الجوع الكبير ] (سير أعلام النبلاء18/ 311) 4- جہاں تک نماز خوف کی مثال ہے تو اس میں بھی سبھی کو ایک ہی وقت میں نماز باجماعت پڑھنے کا حکم نہیں دیا گیا بل کہ دو گروپ بنا کر ایک کو نماز پڑھنے اور دوسرے کو لڑائی کرنے کی ہدایت کی گئی ہے۔ لیکن اگر اجتماع بجاے خود ہی خطرے کا باعث ہو تواس سے استدلال صحیح نہیں بنتا کیوں کہ علت مختلف ہے۔ وہان علت دشمن کا خوف ہے جسے ایک گروہ روک سکتا ہے؛ یہاں وائرس پھیلنے کا اندیشہ ہے جو لوگوں کے جمع ہونے سے پھیلتا ہے؛ اس لیے اس سے بچنے کے لیے بڑے اکٹھ سے گریز لازم ہے۔ 5- بعض اہل علم نے کہا ہے کہ تندرست کو مسجد سے روکنا حرام ہے، البتہ مریض یا متوقع مریض کو روکا جا سکتا ہے۔ مگر اس سلسلے میں مشکل ہی یہ ہے کہ مریض اور صحت مند میں فرق و امتیاز دشوار ہے کیوں کہ پہلے مرحلے پر مریض کا پتا ہی نہیں چلتا جب کہ وائرس موجود ہوتا ہے جو دوسروں میں منتقل ہو جاتا ہے۔ بنا بریں سبھی کو احتیاطاً ایک دوسرے سے فاصلے ہی پر رہنا چاہیے جو کہ باجماعت نماز کی صورت میں ممکن نہیں؛ الا یہ کہ بہت تھوڑے لوگ ہوں اور وہ بھی فاصلے پر کھڑے ہوں۔ مزید برآں احتیاطی تدبیر کے طور پر لوگوں کو اجتماع سے روکنا اس آیت کے زمرے میں نہیں آتا کہ مساجد میں روکنے والے ظالم ہیں کیوں کہ یہاں ایک عذر موجود ہے یعنی انسانی جان کی حفاظت کا اہتمام؛ جب کہ قابل مذمت عمل یہ ہے کہ لوگوں کو بلاوجہ صرف اللّٰہ کی عبادت سے روکنے کے لیے مساجد کے دروازے ان پر بند کر دیے جائیں۔ 6- عرب ممالک میں اگرچہ کلی طور پر مساجد بند کر دی گئی ہیں، تاہم یہاں یہ بھی کیا جا سکتا ہے کہ محدود پیمانے پر جمعہ اور جماعت کا سلسلہ جاری رکھا جائے؛ یعنی مساجد کا انتظامی عملہ باجماعت نماز اور خطبہ جمعہ میں شریک رہے تاکہ شعائر کی کامل معطلی کی صورت بھی پیدا نہ ہو اور احتیاطی تدبیر پر بھی عمل ہو جائے۔ عامۃ الناس مگر گھروں پر ہی جماعت کا اہتمام کر لیں اور جمعے کے بجاے ظہر پر اکتفا کریں۔ ھذا ما عندی والعلم عنداللّٰہ واضح رہے کہ یہ مسئلہ اجتہادی نوعیت کا ہے جس میں اختلاف راے کی گنجایش موجود ہے، اس واسطے دوسری راے رکھنے والے پر طعن و تشنیع یا بدتہذیبی روا نہیں۔ علمی مکالمے اور نقد و نظر کا سلسلہ اگرچہ جاری رکھا جا سکتا ہے۔ (منقول)

##############################
https://www.facebook.com/mohammad.f.haris/posts/10158670276089903
مولانا ابو الکلام آزاد کے ہاں خیالات کی ندرت کے ساتھ الفاظ کی سلاست ایک عام بات کو بھی ایسا بنادیتی ہے جیسے پھیکی چائے میں کسی نے شکر گھول دی ہو۔ نواب صدر یار جنگ کے نام اپنے ایک خط میں مولانا آزاد زندگی کے احساسات کی کیفیت کی کیا ہی خوب نمایش کرتے ہیں۔ پڑھئے اور سر دھنئے: "غور کیجئے تو انسان کی زندگی اور اس کے احساسات کا بھی کچھ عجیب حال ہے۔ تین برس کی مدت ہو یا تین دن کی، مگر جب گزرنے پر آتی ہے تو گزر ہی جاتی ہے۔ گزرنے سے پہلے سوچیے تو حیرانی ہوتی ہے کہ یہ پہاڑ سی مدت کیونکر کٹے گی؟ گذرنے کے بعد سوچیے تو تعجب ہوتا ہے کہ جو کچھ گزر چکا، وہ چند لمحوں سے زیادہ نہ تھا۔" (غبار خاطر، مکتوب نسیم باغ صفحہ 42) انتخاب: محمد فھد حارث

##############################
https://www.facebook.com/mohammad.f.haris/posts/10158672379474903
مدح امیر المومنین خلیفہ راشد سیدنا معاویہ رضی اللہ عنہ ============ میں عموما ایسی ویڈیوز شئیر نہیں کرواتا جس میں نامحرم خواتین ہوں۔ آج اللہ سے نہایت معافی مانگتے ہوئے، فرط جذبات سے مجبور ہوکر یہ ویڈیو اس دعا کے ساتھ شئیر کررہا ہوں کہ میرا مالک مجھے معاف کرے اس حصے کے لئے جو اس ویڈیو میں اسلامی تعلیم کے خلاف ہے یعنی خاتون کا بے پردہ ظاہر ہونا۔ کمال ہے۔۔۔ حیرت در حیرت۔۔۔۔ زبردست۔۔ محنتیں رنگ لا رہی ہیں۔۔ کل تک جس پاکستان میں معاویہ نام لینا جرم تھا،  آج سماء ٹی وی پر انکی وفات پر یہ الفاظ۔۔ یہ خراج عقیدت۔۔۔۔۔بہت بڑی بات ہے۔ اللہ ہماری ان بہن کو جزائے خیر سے نوازے اور ان کی سیدنا معاویہ رضی اللہ عنہ سے محبت کو روز قیامت ان کی شفاعت کا سبب بنایے۔ آمین

##############################
https://www.facebook.com/mohammad.f.haris/posts/10158683090754903
کورونا  وائرس سے بچاؤ کی  چند تجاویز ===== اللہ تعالیٰ کی ذات پر بھرپور توکّل رکھتے ہوئے ڈاکٹروں کی بتائی گئی تمام احتیاطی تدابیر جیسے باقاعدگی سے صابن سے ہاتھ دھونا، غیر ضروری میل جول اور اختلاط سے اجتناب  برتنا، اس مرض کے مریضوں سے دوری بنائے رکھنا وغیرہ پر عمل کرنے کے ساتھ ساتھ دد  (۲) مسنون  دعاؤں کو اپنا روز کا معمول بنالیجئے ۔  ان دونوں دعاؤں کو کوشش کرکے  ترجمہ کے ساتھ دل کی گہرائی سے اللہ کے حضور پڑھیے۔ جن حضرات کو یہ دعائیں یاد ہیں وہ چاہے تو صلوٰۃ کے اندر تشہد میں سلام پھیرنے سے قبل بھی ان کو پڑھ سکتے ہیں۔ وہ دعائیں یہ ہیں: بِسْمِ اللَّهِ الَّذِي لَا يَضُرُّ مَعَ اسْمِهِ شَيْءٌ فِي الْأَرْضِ وَلَا فِي السَّمَاءِ وَهُوَ السَّمِيعُ الْعَلِيمُ    ترجمہ: اللہ کے نام سے میں پناہ حاصل کرتا ہوں جس کے نام سے کوئی بھی چیز آسمان یا زمین میں تکلیف نہیں پہنچاتی اور وہ سننے والا اور جاننے والا ہے۔ مذکورہ بالا دعا جب بھی پڑھیں تین دفعہ پڑھیے۔ اللَّهمَّ إنِّي أعوذُ بِكَ منَ البرصِ والجنونِ والجذامِ ومن سيِّئِ الأسقامِ ترجمہ: ے اللہ! میں تیری پناہ مانگتا ہوں برص، دیوانگی، کوڑھ اور تمام بری بیماریوں سے۔  ساتھ ہی کوشش کیجیے کہ اپنے روز مّرہ کے کھانے میں کلونجی اور شہد کو شامل کرلیجئے کہ نبیﷺ نے ان دونوں چیزوں میں شفا بتائی ہے۔ تاہم  مقولہ ہے کہ پرہیز علاج سے بہتر ہے سو اس سلسلے میں سب سے ترجیحی بات اسباب و احتیاطی تدبیر اختیار کرنا ہے۔ اس  کے بعد ان  مسنون دعاؤں اور غذا سے ان احتیاطی تدابیر  کے  ذریعے خاطر خواہ نتائج یعنی کورونا وائرس سے محفوظ رہنے کو یقینی بنانے کی کوشش کیجئے۔ اس سلسلے میں سب سے مناسب یہی ہے کہ عوام اس بیماری کے پھیلاؤ سے متعلق   طبّی ماہرین کی  بتائی گئی تمام  احتیاطی تدابیر بروئے کار لائیں۔ خود آپ صلی اللہ علیہ وسلم نے متعدی بیماریوں کے لئے اللہ سے پناہ طلب کی ہے اور یاد رکھئے کہ نبی صلی اللہ علیہ وسلم کی ہر دعا کے پیچھے ان کے ٹھوس اعمال ہوتے تھے۔ آپ صلی اللہ علیہ وسلم جب عذاب قبر سے پناہ مانگتے تھے تو اپنے نیک اعمال سے اس دعا میں تقویت پیدا کرتے تھے، قرض سے پناہ مانگتے تھے تو ساتھ یہ کوشش کرتے تھے کہ کسی سے قرض لینے کہ نوبت ہی نہ آئے۔ سو یہی معاملہ متعدی بیماریوں کا بھی ہے۔ ان سے بچاؤ کے لئے ضرور بالضرور دعاوں اور اذکار کا اہتمام کیجیے لیکن ان دعاوں اور اذکار کو اپنے ٹھوس عمل سے تقویت پہنچائیے۔ جیسے حدیث قدسی میں توکل سے متعلق آتا ہے کہ پہلے اپنے اونٹ کو کھونٹے سے باندھو، پھر مجھ پر توکل کرو کہ وہ رسی تڑواکر نہ بھاگ جائے او کما قال سو سب احباب سے درخواست ہے کہ اپنے آس پاس صفائی کا خاص خیال رکھیں۔ اگر آپکو فلو یا کوئی بھی ایسی علامات ظاہر ہوتی ہیں تو فی الفوز قریبی طبی مرکز سے رابطہ کرکے اپنی مکمل تشخصی کروائیے تاکہ خدانخواستہ اگر آپ اس بیماری کا شکار ہوچکے ہوں تو بقیہ لوگوں کو اس سے محفوظ رکھا جاسکے۔ تحریر: محمد فھد حارث

##############################
https://www.facebook.com/mohammad.f.haris/posts/10158681168944903
قبر پرست ایران کے روافض ہوں یا پھر پاکستان کے تفضیلی۔۔ مت سب کی ماری گئی ہوتی ہے، عقل سے سارے ہی عاری ہوتے ہیں۔ کم عقل انسان جالیاں چاٹ کر دوسرے کے وائرسز تو چاٹ ہی رہا ہے، اپنے وائرسز بھی دوسروں کے لئے جالیوں پر چھوڑ رہا ہے۔ پھر یار لوگ کہتے ہیں کہ پاکستان میں کورونا وائرس ایران سے نہیں، خلیجی ممالک سے آیا ہے۔

##############################
https://www.facebook.com/mohammad.f.haris/posts/10158688729384903
ہمیشہ کی طرح کورونا کے معاملے کو بھی اہل تشیع نے بغض اہلسنت میں استعمال کرنا شروع کردیا ہے اور اس سلسلے میں سوشل میڈیا سے زور و شور سے یہ پروپیگنڈہ کیا جارہا ہے کہ پاکستان میں کورونا ایرانی زائرین کے ذریعے نہیں بلکہ عمرہ پر گئے ہوئے سعودی زائرین کے ذریعے وارد ہوا ہے۔ ان لوگوں کی نفسیات میں سمجھنے سے قاصر ہوں کہ یہ کیسے ہر مشکل وقت میں بھی دشمنیاں نبھانے کا سوچ لیتے ہیں لیکن جب تاریخ کا مطالعہ کرتا ہوں تو جان جاتا ہوں کہ یہ تو انکا پرانا وطیرہ ہے۔ مدینہ پر شورش کرکے سیدنا عثمان رضی اللہ عنہ کو شہید کرنا، سیدنا علی رضی اللہ عنہ کو عین منبر پر دوران نماز مجروح کرکے شہید کردینا، سیدنا حسن رضی اللہ عنہ کے بازو پر خنجر سے گھاؤ لگا کر انکو مذل المومنین بلانا، سیدنا حسین رضی اللہ عنہ کو کوفہ بلا کر شہید کردینا، یکے بعد دیگرے علویوں کو حکومت وقت کے خلاف اکسا کر خروج کرواکر میدان خروج میں تنہا چھوڑ دینا، عباسی داعیوں کے ساتھ مل کر ایرانی شہہ پر امویوں کا تختہ الٹنا، ابو مسلم خراسانی کی شکل میں ہر عرب کو قتل کرنے کا حکم دینا، بغداد پر ابن علقمی کی صورت میں ہلاکو خان کو چڑھالینا، میر جعفر و میر صادق کی صورت میں حاکموں کو غیروں کے لئے دھوکا دینا،  عراق میں امریکہ کو گھسنے کے لئے زمینی راستے دینا، پاکستان میں دفاع صحابہ کا فریضہ انجام دینے والے علمائے اہلسنت کو ٹارگٹ کنلگ میں شہید کرنا۔ غرض کونسا موقع نہ ہوگا جب اس مسلک کے پیروکاروں نے اہلسنت کے خلاف منفی پروپیگنڈہ اور انکا جینا حرام نہ کیا ہو۔ سو وہی اب یہ دوبارہ کررہے ہیں۔ پاکستان میں کورونا کی آمد کیا ہوئی، بجایے اس کے اس متعلق افہام و تفہیم سے یکجہتی کا مظاہرہ کرتے ہوئے حالات پر قابو پایا جاتا، انہوں نے ایرانی زائرین کے ذریعے کورونا منتقل ہونے کے خلاف جھوٹا پروپیگنڈہ شروع کرکے سعودی عمرہ زائرین کو مورد الزام ٹھہرانا شروع کردیا۔ ان کے اندر تعصب اور اہلسنت کے لئے نفرت کوٹ کوٹ کر بھری ہوئی ہے۔ ان کو بچپن سے ہی یہ نفرت سکھائی جاتی ہے۔ اب اس خبیث عورت کو دیکھیں کیسے منہ بھر بھر کر ہفوات بک رہی ہے۔ دل تو چاہتا ہے کہ بی بی کے منہ پر دو تھپڑ رسید کرکے کہوں کہ بی بی تو ایران دفع ہوجا کہ وہی جاکر تجھ کو راحت نصیب ہوگی، اتنی تکلیف اور اتنے تبرے جو تو پڑھ رہی ہے پاکستانی حکمرانوں کے خلاف۔

##############################
https://www.facebook.com/mohammad.f.haris/posts/10158688023549903
حارث پبلی کیشنز کے ایک سال اور پانچ ماہ ======== ۳ نومبر ۲۰۱۸  یعنی  تقریباً ایک سال چار ماہ قبل حارث پبلی کیشنز کی پہلی کتاب "سیدنا معاویہؓ کی سیاسی زندگی" شائع ہوکر آئی تھی۔ گویا وہ دن حارث پبلی کیشنز کی تاسیس کا دن تھا۔ سچ تو یہ ہے کہ ذہن کے کسی گوشہ میں  یہ بات کبھی مستور نہ تھی کہ حارث پبلی کیشنز نامی کسی ادارے کا قیام کبھی کرونگا اور نہ ہی اس طرح کی کسی مجال/فیلڈ میں آنے کا ارادہ تھا۔  جیسا کہ اپنی ایک تحریر میں ڈاکٹر نگار سجاد ظہیر صاحبہ نے قرطاس کے قیام کے حوالے سے لکھا تھا کہ ادارے عموماً بہت سوچ بچار، بڑے ہوم ورک کے بعد شروع کئے جاتے ہیں، فیزیبلٹی تیار کی جاتی ہے، امکانات اور وسائل کا گہرائ سے جائزہ لیا جاتا ہے، خطرات اور امکانات کا توازن سامنے رکھا جاتا ہے، کچھ اصول و ضوابط طے کئے جاتے ہیں پھر کہیں جا کر کوئی ادارہ وجود میں آتا ہے۔ مگر کچھ ادارے شوق کے ہاتھوں قائم ہو جاتے ہیں، پھر عشق اور جنون اس کی آبیاری کرتے ہیں، تو بس کچھ ایسا ہی حارث پبلی کیشنز کے ساتھ بھی ہوا کہ سنہ ۲۰۱۸ء  میں عید کی چھٹیوں میں پاکستان گیا تو اپنی پرانی کتابوں میں "سیدنا معاویہؓ کی سیاسی زندگی" کا خستہ حال نسخہ نظر آیا۔ دل میں خواہش جاگی کہ کاش کوئی ادارہ اس کو دوبارہ شائع کروادے مبادا کہ یہ ضائع ہوجائے۔ یہ  خیال اپنے چند دوستوں کے آگے رکھا۔ انہوں نے ہمت بندھائی اور کتاب کی کمپوزنگ کا کام شروع کروادیا کہ کمپوزنگ مکمل ہوگی تو پھر مختلف  مکتبات سے رجوع کرکے کتاب کی اشاعت سے متعلق بات کرونگا کہ اگر وہ اسکو میرے خرچہ پر اپنے ادارے کے بینر تلے شائع کردیں۔ کتاب کمپوز ہوکر آئی تو دوستوں نے مجھے ہمت دلائی کہ  کیا ضرورت ہے دوسرے اداروں کے بینر تلے کتاب شائع کروانے کی۔ آپ اپنے نام سے ادارہ کھولیں  اور اس کے بینر تلے کتاب شائع کروائیں ۔ میں نے عرض کیا کہ  مجھ مشتِ خاک سے بھلا کون واقف ہے اور میرے کسی غیر موجود و مجھول قسم کے ادارے سے بھلا کون کتاب خریدے گا اور کتاب کی کیا وثاقت بن سکے گی۔ دوستوں نے  ہمت بندھائی کہ ہر ادارہ ابتداء میں ایسا سوچنے لگ جاتا جیسے آپ سوچ رہے ہیں تو پھر یہ  بڑے بڑے مکتباب کیونکر وجود میں آسکتے تھے۔ الغرض  اللہ کا نام لیکر  ہمت باندھی اور "حارث پبلی کیشنز" کی بنیاد رکھ دی اور اس کے بینر تلے پہلی کتاب "سیدنا معاویہؓ کی سیاسی زندگی" منصۂ شہود پر آگئی۔  پہلی کتاب گویا پہلے بچے کی طرح ہوتی ہے۔ اس سے ویسا ہی لاڈ اور ویسی ہی محبت محسوس ہوتی ہے۔ پہلی کتاب شائع تو ہوگئی تھی لیکن دل میں یہی خدشہ تھا کہ   اس کو مجھ مجھول انسان اور اس کے ادارے کے  تعارف سے بھلا کون خریدے گا۔ پر اللہ کی نعمت کا اظہار یوں ہوا کہ  ایک نووارد غیر معروف ادارے سے شائع شدہ کتاب کے صرف شروع کے ایک ماہ میں ہی ۱۲۰سے زیادہ نسخے ہاتھوں ہاتھ نکل گئے۔ پہلی کتاب کے ٹھیک ایک ماہ  بعد یعنی   ۴ دسمبر ۲۰۱۸ء  کو ادارے کی دوسری کتاب "امیر حجاج بن یوسف ثقفیؒ ۔ چند غلط فہمیوں کا ازالہ" مارکیٹ میں آئی ، پھر اس کے  ٹھیک دو   ماہ بعد    یعنی ۵ مارچ ۲۰۱۹ء کو ادارے کی تیسری کتاب  " اولیاء اللہ اور تصوف"  بھی شائع ہوگئی۔ اس کے بعد محض  تین ماہ کے قلیل عرصے میں ادارے کی چوتھی کتاب " سیرتِ امام ابو حنیفہؒ ۔ اتہام شیعیت کی حقیقت" بھی ۹ جون ۲۰۱۹ء کو مارکیٹ میں دستیاب ہوگئی اور یوں مالک کے فضل و کرم سے اور درویش صفت اصحابِ علم کے تعاون سے یہ سلسلہ چلتا رہا یہاں تک کہ  صرف ایک سال اور  پانچ  ماہ کے قلیل عرصے میں  "شہیدِ کربلا اور کردار یزید کا علمی و تحقیقی جائزہ" کی تازہ اشاعت بروز ۲۰ مارچ ۲۰۲۰ء  کے ساتھ کُل دس کتابیں حارث پبلی کیشنز کے بینر تلے شائع ہوچکی ہیں۔ ان دس کتابوں میں سے ایک کتاب "ہندوستان کی سیاسی تاریخ کا مذہبی پہلو" دو جلدوں میں ہے جو کہ اس ٹوٹل تعداد کو گیارہ بنا دیتی ہے۔ ان دس/ گیارہ  کتابوں کے علاوہ مزید  چھ کتابیں  جدید کمپوزنگ  اور نظر ثانی کرواکر  عوام الناس کے افادہ کے لئے پی ڈی ایف بنواکر نشر کی گئی ہیں جن میں حافظ صلاح الدین یوسف حفظہ اللہ کی "اسلامی  خلفاء و ملوک اور تاریخِ اسلامی سے متعلق چند غلط فہمیوں کا ازالہ"، مولانا حسین احمد مدنی کا مضمون "حضرت امیر معاویہؓ اور یزید کی ولیعہدی  مع حواشی علامہ عطاء اللہ حنیف بھوجیانیؒ"  اور حافظ عبیداللہ حفظہ اللہ کے قسط وار مضامین کا سلسلہ  "جدید سبائی گروہ کا علمی تعاقب" وغیرہ شامل ہیں۔ کہنے کو تو ایک سال چاہ ماہ کے قلیل  عرصے میں دس کتابیں اور چھ پی ڈی ایف شائع ہوکر عوام الناس تک پہنچ گئے لیکن اس سلسلے میں  جو مشکلات درپیش آئیں ان سے صرف یہ احقر اور اس کے وابستگان ہی واقف ہیں۔  کتابوں کی اشاعت کے سلسلے میں دھمکیوں اور کورٹ کچہریوں تک  کا سامنا کرنے کی نوبت آئی لیکن اللہ کی مدد اور نہایت مشفق دوستوں کا ساتھ رہا کہ ہر مشکل آسان ہوتی گئی۔ دل تو بہت چاہتا ہے کہ ان سب حضرات کا نام لوں جن کی مدد و تعاون کے بغیر   نہ صرف حارث پبلی کیشنز کا قیام بلکہ اس کے تحت کتاب کی اشاعت کا کام جاری رہناممکن  نہ تھا لیکن کیا کروں کہ  بقول بشیر بدر ؎ میرے ساتھ چلنے کے شوق میں بڑی دھوپ سر پہ اٹھائے گا     تیرا ناک نقشہ موم کا کہیں غم کی آگ گھلا نہ دے سو بس اسی سبب  بصد شدید خواہش کے ان میں سے کسی کا نام لینے کا یاراں نہیں لیکن وہ سب حضرات جب اس تحریر کو پڑھیں گے تو  میری طرف سے اس کو اپنی جناب میں ایک چھوٹا سا خراجِ تحسین سمجھیں کہ آپ احباب ہیں تو یہ ادارہ ہے اور یہ کام ہوپارہا ہے، اگر آپ نہ ہوتے تو یہ کام کبھی نہ ہوسکتا تھا۔ خاص کر میرے وہ دوست جنہوں نے ہمت بندھا کر ادارے کی تاسیس کی جانب توجہ دلائی اور پھر قدم قدم پر تقریباً ہر کتاب کی اشاعت میں میرے ساتھ کھڑے  اپنی نصیحتوں اور اپنے مشوروں سے نوازتے رہے۔ اس ادارے کو چلاتے ہوئے میرے پیشِ نظر جہاں بہت سی شخصیات رول ماڈل رہیں، وہیں تین شخصیات ایسی ہیں جن کے کام نے مجھے از حد متاثر کیا  اور یہ اس تاثر کی سحر خیزی ہی ہے کہ ان  حضرات کو اپنا رول ماڈل بنا کر لاکھ مشکلات کے باوجود  اس ادارے کو آگے چلانے کا عزم جاری کررکھا ہے۔ یہ تین شخصیات  علامہ عطاء اللہ حنیف بھوجیانی رحمہ اللہ، فضیلة الشیخ عزیر شمس حفظہ اللہ اور ڈاکٹر نگار سجاد ظہیر صاحبہ ہیں۔ علم کی بازیافتی کے ضمن میں ان حضرات کا کام مکمل غیر جانبداری کے تقاضوں پر اتر کر محض علم کی ترویج و اشاعت  رہا ہے ۔ حارث پبلی کیشنز کی بنیاد  بلا امتیازِ مسلک محض علم کی بازیافتی کے ضمن میں رکھی گئی تھی، اسی سبب یہ ایک غیر تجارتی ادارہ ہے۔ بہت سے لوگوں کو سن کر حیرت ہوگی  اور شاید یقین بھی نہ آئے کہ حارث پبلی  کیشنز کا آج تک کا  مادی منافع صفر اور مادی گھاٹا سو فیصد ہے۔ کتابوں پر لگایا ایک روپیہ ہمیں آج تک واپس نہیں آیا اور نہ ہم آنے کی امید رکھتے ہیں۔ یہ اجر ہم ان شاءاللہ روزِ قیامت اللہ سے  ملنے کی امید رکھتے ہیں۔   خیر تحریر کچھ طوالت کا شکار ہوگئی۔ ارادہ تو بالکل نہ تھا ایسی کسی تحریر کے لکھنے کا لیکن دوستوں نے یاد دلایا اور پھر زور دیا کہ آپ کے ادارے نے محض ایک سال اور چار ماہ  کے قلیل عرصے میں دس کتابیں شایع کردی ہیں جو کہ کسی  بھی ادارے کے لئے  بڑی کامیابی  ہوتی ہے سو آپ اس بابت ضرور لکھئے۔ بس دوستوں کے مشورے پر یہ چند سطریں تحدیثِ نعمت کے طور پر رقم کردیں وگرنہ ان کو صفحۂ قرطاس پر بکھیرنے کا کچھ خاص ارادہ نہ تھا۔ قارئین سے التماس ہے کہ مالک عزوجل سے دعا گو رہیں کہ اللہ اس راہ میں استقامت دے اور یونہی علم کی بازیافتی کی خدمت اس احقر سے لیتا رہے۔ مشکور: محمد فھد حارث

##############################
https://www.facebook.com/mohammad.f.haris/posts/10158693246799903
کورونا کی وبا کی صورت میں ہاتھ ملانے کا شرعی حکم ============= بعض مولوی حضرات کو تقریر کرنے سنا کہ اللہ پر توکل کرتے ہوئے کورونا کی مٹھ مار دو اور مسجد سے لازمی ہاتھ ملا کر باہر جاؤ۔ ایسے مولویوں کو کوئی سمجھائے کہ یہ حضرات اور ان کے متبعین نبیﷺ سے زیادہ اللہ پر توکل کرنے والے نہیں ہیں۔ آپﷺ نے بھی اپنی حیات میں ایسے مریضوں سے ہاتھ نہیں ملایا جن میں کسی متعدی مرض کی علامت کا امکان موجود تھا۔ صحیح مسلم میں امام مسلم بنو ثقیف کے ایک وفد کا ذکر کرتے ہوئے روایت لائے ہیں: حَدَّثَنَا يَحْيَى بْنُ يَحْيَى، أَخْبَرَنَا هُشَيْمٌ، ح وَحَدَّثَنَا أَبُو بَكْرِ بْنُ أَبِي شَيْبَةَ، حَدَّثَنَا شَرِيكُ بْنُ عَبْدِ اللهِ، وَهُشَيْمُ بْنُ بَشِيرٍ، عَنْ يَعْلَى بْنِ عَطَاءٍ، عَنْ عَمْرِو بْنِ الشَّرِيدِ، عَنْ أَبِيهِ، قَالَ: كَانَ فِي وَفْدِ ثَقِيفٍ رَجُلٌ مَجْذُومٌ، فَأَرْسَلَ إِلَيْهِ النَّبِيُّ صَلَّى اللهُ عَلَيْهِ وَسَلَّمَ «إِنَّا قَدْ بَايَعْنَاكَ فَارْجِعْ»  عمرو بن شرید نے اپنے والد سے روایت کی  ، کہا  : ثقیف کے وفد میں کو ڑھ کا ایک مریض بھی تھا رسول اللہ  صلی اللہ علیہ وسلم  نے اس کو پیغام بھیجا  :   ہم نے ( بالواسطہ  ) تمھا ری بیعت لے لی ہے ،  اس لیے تم  ( اپنے گھر  )  لوٹ جاؤ۔ سو برائے مہربانی توکل علی اللہ کے نام پر لوگوں میں غلط باتوں اور اعمال کی ترویج نہ کیجئے۔ آپ کی یہ خطابت محض آپ کو چند واہ واہ تو دلا دے گی لیکن اس ضمن میں آپ لاکھوں کڑوڑوں لوگوں کی جانوں سے کھیل رہے ہیں۔ اللہ کا واسطہ ہے کچھ عقل استعمال کیجئے اور لوگوں کو دین و دنیا سے بے بہرہ ایسے فضول و جاھلانہ مشورے و ترغیبات نہ دیجئے۔ آپ کے جذباتی مشوروں کی اگر کچھ حقیقت بھی ہوتی تو سیدنا عمرؓ بلا دھڑک طاعونِ عمواس سے متاثر سرزمین شام میں داخل ہوجاتے لیکن آپؓ توکل علی اللہ کو آپ  مولوی حضرات سے زیادہ سمجھنے والے تھے۔ سو عقل کے ناخن لیجئے اور اپنی جہالت و جذباتیت میں عوام کی زندگیوں سے نہ کھیلئے۔ ساتھ میری تبلیغی جماعت کے احباب سے بھی درخواست ہے کہ فی الحال اجتماعات اور ساتھ اٹھنے بیٹھنے کو اس وقت ترک کردیجئے جب تک کہ یہ وبا اپنے اختتام کو نہیں پہنچ جاتی کیونکہ آپ حضرات کے کئے گئے کسی اقدام کے سبب اگر یہ وبا پھیلتی ہے تو اس میں نہ صرف آپ کی جماعت کی سبکی ہے بلکہ اسلام پر بھی لبرل حضرات کو طعنہ زن ہونے کا موقع مل رہا ہے۔ للہ سوچئے، سمجھئے اور باشعور قوم ہونے کا ثبوت دیجئے، ورنہ آپ کے سامنے آپ کے بڑے بوڑھوں کے جنازے رکھے ہوں گے اور آپ کے پاس سوائے پچھتاووں کے اور کچھ نہ ہوگا۔ وباؤوں سے جہاد نہیں کیا جاتا بلکہ ان سے احتیاط برتی جاتی ہے اور یہی سنتِ رسول اللہﷺ ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158702850549903
عبادات میں اصل حرمت کی ہے یعنی ہر عبادت حرام ہے جب تک کہ اسکا ثبوت نبی صلی اللہ علیہ وسلم سے نہ مل جائے۔ اذان دینا عبادت ہے اور بعد از وفات نبی صلی اللہ علیہ وسلم اسکی وہی ہئیت و کیفیت قابل قبول ہوگی جو آپ صلی اللہ علیہ وسلم سے ثابت ہے۔ اس اصول کی وضاحت کے لئے مولانا سرفراز خان صفدر کی کتاب "راہ سنت" کا ایک اقتباس مع مثال ملاحطہ ہو۔

##############################
https://www.facebook.com/mohammad.f.haris/posts/10158702652564903
کتاب "امیر حجاج بن یوسف ثقفیؓ ۔ چند غلط فہمیوں کا ازالہ" کے پی ڈی ایف کا ڈاؤنلوڈ لنک ====================== جیسا کہ کچھ عرصہ قبل وعدہ کیا گیا تھا کہ حارث پبلی کیشنز کا اصل مقصد علم کی بازیافتی اور اسکی نشرواشاعت ہے اور اس ضمن میں ہمارے پیشِ نظر کسی قسم کے تجارتی یا نفع بخش مقاصد نہیں ہیں۔ یہ تجارت اللہ کے ساتھ کی ہے اور ان شاءاللہ یومِ آخرت اللہ سے اسکا بہتر اجر پانے کی امید ہے۔ اسی سبب آج اس پوسٹ کے ذریعے حارث پبلی کیشنز کی تیسری کتاب "امیر حجاج بن یوسف ثقفیؒ۔  چند غلط فہمیوں کا ازالہ"  کا پی ڈی ڈی ایف قارئین کے مطالعہ کے لئے دیا جارہا ہے۔ جن حضرات کو اس کتاب کے مطالعے سے دلچسپی ہے، وہ ذیل کے لنک سے کتاب کا پی ڈی ایف ڈاؤنلوڈ کرکے کتاب مطالعہ کرسکتے ہیں اور جن لوگوں کو کتاب ہارڈ کاپی یعنی کتابی شکل میں درکار ہے وہ حارث پبلی کیشنز کے پیج پر جاکر کتاب آرڈر کرسکتے ہیں۔ کتاب ڈاؤنلوڈ کرنے کا لنک:  https://jmp.sh/xIjpZqA حارث پبلی کیشنز سے ہارڈ کاپی بذریعہ ڈاک خریدنے کا لنک: https://www.facebook.com/110625690326979/posts/111671856889029/ نوٹ: اگر لنک کام نہ کرے تو کسی وی پی این کے ذریعے کوشش کیجئے یا پھر براؤزر بدل کر کوشش کیجئے، ان شاءاللہ کتاب ڈاؤنلوڈ ہوجائے گی۔

##############################
https://www.facebook.com/mohammad.f.haris/posts/10158711277804903
کیا کورونا کے سبب گھر میں نماز پڑھتے ہوئے شوہر و بیوی ساتھ جماعت کرسکتے ہیں؟ =========== دوست نے سوال کیا کہ  کورونا کے سبب آج کل مختلف ممالک  جیسے سعودیہ، متحدہ عرب امارات، پاکستان وغیرہ میں  مساجد میں باجماعت نماز موقوف ہوئی ہوئی ہے تو کیا  بیوی اور شوہر گھر میں ساتھ باجماعت صلوٰۃ ادا کر سکتے ہیں۔ جی بالکل! شریعت میں اس عمل کا جواز موجود ہے۔  البتہ زوجین جب گھر میں باجماعت صلوٰۃ ادا کریں گے تو خاتون مرد کے پیچھے علیحدہ صف میں کھڑی ہوگی جیسا کہ امام بخاری نے صحیح بخاری میں باب باندھا ہے کہ المراۃ وحدھا تکون صفا یعنی اکیلی عورت صف کے حکم میں  ہوتی ہے۔ پھر ساتھ ہی اس باب کے ذیل میں امام بخاری سیدنا انس بن مالکؓ سے روایت لائے ہیں کہ صلیت انا و یتیم فی بیتنا خلف النبیﷺ و امی ام سلیم خلفنا یعنی میں نے  اور ایک یتیم  بچے نے اپنے گھر میں نبیﷺ کے پیچھےنماز پڑھی جبکہ میری والدہ ام سلیمؓ ہمارے پیچھے (اکیلی صف بنائے) کھڑی تھیں۔ یہ روایت  امام مسلم، امام ابو داؤد، امام ترمذی اور امام نسائی نے بھی اپنی کتب میں روایت کی ہے۔ اسی طرح نسائی، ابوداؤد، ابن ماجہ، صحیح ابن حبان اور مستدرک حاکم میں  سیدنا ابو ہریرہؓ اور سیدنا ابو سعید الخدریؓ سے مروی روایت میں مذکور ہے کہ  نبیﷺ نے فرمایا کہ جب کوئی آدمی رات  کو اپنی بیوی کو بیدار کرتا ہے پھر وہ دونوں نماز پڑھتے ہیں یا دونوں اکٹھے دو رکعت نماز پڑھتے ہیں (او صلی رکعتین جمیعاً) تو وہ ذکر کرنے والے مردوں اور ذکر کرنے والی عورتوں میں لکھ دئیے جاتے ہیں۔  امام بخاری  اپنی صحیح   کی کتاب الاذان میں ایک اثر لائے ہیں کہ کانت عائشہ یومھا عبدھا ذکوان من المصحف یعنی   سیدہ عائشہؓ کا غلام ذکوان مصحف سے دیکھ کر ان کی امامت کراتا تھا۔ سیدہ عائشہؓ سے ہی ایک اور اثر مروی ہے کہ نبیﷺ جب مسجد سے لوٹتے تو ہمیں نماز پڑھاتے تھے۔ دارالعلوم دیوبند الھند کی دارالافتاء کی ویب سائٹ پر  جواب نمبر ۱۶۳۰۶۷ کے تحت  اس متعلق فتویٰ موجود ہے کہ "اگر کوئی عورت گھر میں اپنے محرم باپ، بھائی، شوہر کے ساتھ جماعت کرلے تو کوئی حرج نہیں لیکن عورت مرد کے پیچھے صف میں کھڑ ی ہوگی چاہے وہ اکیلی مقتدی ہو تو بھی"۔ اسی طور کا فتویٰ  فضیلۃ الشیخ صالح المنجد کے زیرِ نگرانی سلفی ویب سائٹ اسلام کیو اے پر بھی  ہے کہ "اگر گھر میں نماز با جماعت کا اہتمام ہو تو عورت کیلیے افضل یہی ہے کہ ان کے ساتھ نماز ادا کرے اکیلے نماز مت پڑھے، چاہے یہ جماعت خواتین کے ساتھ ہو یا محرم مردوں کے ساتھ۔" امام شوکانی سے   السيل الجرار المتدفق على حدائق الأزهار میں منقول ہے کہ مرد اکیلی عورت کی امامت کراسکتا ہے، اس کے برخلاف کوئی دلیل موجود نہیں۔ نواب صدیق حسن خان قنوجی نے بھی الروضۃ الندیۃ میں اسی موقف کو راجح قرار دیا ہے۔ الغرض اگر مرد  کسی شرعی عذر کے سبب گھر پر صلوٰۃ ادا کرنے پر مجبور ہے تو یہ بہتر ہے کہ شوہر و بیوی  باجماعت صلوٰۃ ادا کرلیں۔ تاہم اس جماعت میں خاتون اکیلی پچھلی صف میں کھڑی ہوگی۔ اگر گھر میں بچے ہیں تو  ایک بچہ ہونے کی صورت میں وہ امام کے دائیں طرف کھڑا ہوگا اور خاتون پیچھے صف میں ہوگی اور اگر دو لڑکے بچے ہیں تو وہ والد یعنی امام کے پیچھے صف بنائیں گے اور والدہ یا بہنیں یعنی خاتون و خواتین ان کی پچھلی صف میں کھڑی ہونگی۔ خواتین کی صف ہر حال میں مردوں کے پیچھے قائم ہوگی۔ تحریر: محمد فھد حارث

##############################
https://www.facebook.com/mohammad.f.haris/posts/10158711037004903
مسلسل مطالعہ ====== مطالعہ ایک مسلسل عمل ہے۔ اسکو روکنا علمی خود کشی کے مترادف ہے۔ واجبات و فرائض کے بعد تین اعمال کو انسان کو اپنا روز کا معمول بنالینا چاہیئے۔ ایک تلاوت قرآن پاک چاہے ایک رکوع ہی کیوں نہ ہو، دوم صدقہ چاہے ایک چھوٹی نیکی کا عمل یا معمولی مسکراہٹ ہی کیوں نہ ہو اور سوم کسی بھی کتاب کے چند صفحات کی ورق گردانی۔ مطالعہ انسان کے دماغ کو زندہ رکھتا ہے۔ اس کی سوچ و فکر میں ارتقاء کا باعث بنتا ہے اور دماغ کو مسلسل تحقیق و جستجو کا خوگر بنائے رکھتا ہے۔  کوشش کیجئے کہ خود کو مسلسل مطالعے کا خوگر بنائے رکھیں۔ اچھی کتاب کی طرف مراجعت کیجئے۔ بلا امتیاز مسلک و تعصب کتب کی ورق گردانی کرنے کی عادت ڈالئے تاہم کتب کی بابت ہمیشہ اہل علم سے رہنمائی لیتے رہیں۔ نہ ہر کتاب پڑھنے والی ہوتی ہے اور نہ ہر مصنف قابل اعتبار۔ اسکی واضح مثال مستشرقین ہیں، جن کی ناقص تحقیق پر مبنی بعض کتب نے اسلامی معاشرے میں متجددین کی پوری فوج تیار کردی ہے۔  خیر کوشش کرکے اچھی کتابوں سے دوستی بنائیے، اہل علم کی صحبت اختیار کیجیے، علماء سے رہنمائی لیتے رہیں اور تعصب سے دامن بچائے رکھیں۔ دنیا میں جو قومیں ترقی کرتی ہیں، ان کا ایک وصف مسلسل مطالعہ بھی ہوتا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158716293479903
طاعمونِ عِمواس اور باجماعت نمازوں پر پابندی ========= جمعہ و باجماعت صلوٰۃ  پر پابندی سے متعلق بعض احباب کی طرف سے ایک عجیب سا اعتراض  سامنے آتا ہے کہ اگر وبائی امراض میں جمعہ و جماعت موقوف کی جاسکتی تھی تو پھر سیدنا عمرؓ نے طاعونِ عمواس میں  شام میں جمعہ و جماعت پر وقتی پابندی کیوں  نہ عائد کی جبکہ طاعون  بھی متعدی مرض ہے۔ سو موجودہ خلیجی حکمرانوں یا پاکستانی حکومت کا جمعہ و جماعت پر پابندی کا فیصلہ غیر شرعی ٹھہرتا ہے۔ ہمارے نزدیک  یہ استدلال  کچھ مناسب معلوم نہیں ہوتا۔  معاشرتی مصالح سے متعلق سیدنا عمرؓ کا کوئی قدم نہ اٹھانا اس بات کو کیونکر مستلزم ہوسکتا ہے کہ بعد میں اگر کوئی حکومت  اپنے دور کے لحاظ سے ایسا کوئی قدم اٹھاتی ہے تو  وہ صریح ناجائز یا غیر درست ہوگا۔  ہر حکومت کو پورا حق حاصل ہوتا ہے کہ وہ اپنے علما کے مشورے سے معاشرتی مصالح کے پیشِ نظر جو اقدامات مناسب سمجھے، ان کی تنفیذ کرے۔ اس بات کی نظیر بھی ہمیں خود سیدنا عمرؓ کے  دور  سے ملتی ہے جہاں آپؓ نے اپنے دور میں زکوٰۃ کے مصارف میں سے مولفۃ القلوب کی مد کو اپنے زمانے کے مصالح کے اعتبار سے موقوف کردیا تھا۔جبکہ  زکوٰۃ کا یہ مصرف نہ صرف قرآن سے ثابت ہے بلکہ خود نبیﷺ اور سیدنا ابو بکرصدیقؓ اس پر عمل پیرا رہے اور اپنے دور میں عینیہ بن حصن اور اقرع بن حابس جیسے لوگوں کو مولفۃ القلوب کی مد میں سے حصہ دیتے رہے۔ لیکن سیدنا عمرؓ نے اپنے دور  یہ کہہ کر اس مد کو ختم کردیا کہ  اب اسلام کو عزت مل گئی ہے اور تبدیل شدہ حالات میں اسلامی ریاست کو مذکورہ لوگوں کی تالیفِ قلب کی ضرورت باقی نہیں رہی۔ سو کیا  معترضین اس معاملے میں سیدنا عمرؓ پر بھی  اعتراض کریں گے کہ انہوں نے وہ کام  موقوف کردیا   جو نہ صرف قرآن سے ثابت ہے بلکہ جس پر نبیﷺ اور خلیفۂ اول بھی اپنے اپنے دور میں عمل پیرا رہے۔ یقیناً  اس سلسلے میں  جیسے سیدنا عمرؓ پر طعن یا ان کے اجتہاد کو غلط کہنے کا کوئی جواز نہیں نکلتا اسی طرح سے مابعد ادوار میں اگر علما یا کوئی حکومت ایسا کوئی قدم اٹھاتی ہے جو کہ سیدنا عمرؓ نے اپنے دور میں مخصوص حالات میں نہ اٹھایا ہو،  تو سیدنا عمرؓ کا ایسا نہ کرنا، بعد کے لوگوں کی ایسی کسی حکمتِ عملی کو اختیار کرنے  کو غلط نہیں ثابت کرسکتا۔ ہر دور کے علما اور حکومت کو حق حاصل ہے کہ وہ اپنے معاشرتی مصالح اور مقاصد کے پیشِ نظر عوام کی فلاح و بہبود اور  حفاظت کے لئے جو اقدامات مناسب سمجھیں تجویز کریں اور انکا انتفاذ عمل میں لائیں۔ ان تجاویز و انتفاذ سے علمی اختلاف یقیناً کیا جاسکتا ہے لیکن ان کو سراسر غلط کہنا اجتہادی معاملات کی سائنس سے نابلد ہونے کا  پیش خیمہ ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158715999894903
"جمعہ و جماعت پر پابندی" للمؤلف ڈاکٹر محمد مشتاق =============== حال ہی میں چین سے  جنم لینے والی وبا کورونا وائرس نے اس وقت پوری دنیا کو اپنی لپیٹ میں لے رکھا ہے ۔ دنیا کے تمام ممالک اس وبا سے نپٹنے میں مصروف ہیں اور اس سلسلے میں کافی کچھ  احتیاطی تدابیر اور اقدامات بروئے کار لائے جارہے ہیں۔ عام لوگوں کو اس وبا کی سنگینی کا اندازہ اس وقت تک نہ ہوا تھا جب تک یہ چین میں  ہی مقید تھی،  البتہ جیسے ہی چین سے اس وبا نے مسافر حضرات کی صورت میں اپنے قدم باہر نکالے، پوری دنیا میں خوف و ہراس کی فضا قائم ہوگئی جو تاحال برقرار ہے۔ چین کے بعد ابھی تک جو ملک اس وبا سے سب سے زیادہ متاثر ہوا وہ اٹلی ہے اور اس کے بعد دیگر یورپی ممالک، امریکہ اور ایران وغیرہ ۔ جہاں ہزاروں افراد اس وبا سے متاثر ہوچکے ہیں اور کئی موت سے ہمکنار بھی۔  چونکہ  پاکستان  سے ایک کثیر تعداد میں زائرین ایران آتے جاتے ہیں،  چنانچہ ایران میں اس وبا کے شدت سے پھیلنے کے سبب بعض ایرانی زائرین کے ذریعے اس کا پاکستان میں بھی ورود ہوگیا ہے۔ پاکستان میں اس وبا کے آنے کے ساتھ ہی حکومت نے مختلف قسم کے اجتماعات پر پابندی لگادی کیونکہ یہ وبا ایک متعدی مرض ہے جو کہ بذریعہ سانس، ہوا، چھینک، تھوک اور چھونے سے پھیلتا ہے۔ ایسے میں اجتماعات اس وبا کے پھیلنے کا سب سے موثر ذریعہ بن جاتے ہیں۔ جب اجتماعات پر پابندی کی بات چلی تو حکومتِ پاکستان  کی طرف سے   جمعہ اور باجماعت صلوٰۃ پر بھی روک لگانے کی بات کی گئی۔ پاکستان سے قبل متحدہ عرب امارات، سعودی  عربیہ ، کویت، قطر  اور عمان وغیرہ میں باجماعت صلوٰۃ اور جمعہ پر پابندی لگادی گئی  ہے اور لوگوں کو گھروں پر صلوٰۃ ادا کرنے کے سرکاری احکامات جاری کردئیے گئے ہیں۔  پاکستانی حکومت کی طرف سے جب ایسے اقدامات کی بات ہوئی تو ہمارے ہاں کے علمائے کرام  اس سلسلے میں مختلف الرائے نظر آئے۔ بعض علماء اس متعلق خلیجی  علماء کے موقف کے موئید ہیں کہ  وبا  کی صورتحال میں باجماعت نماز اور جمعہ پر پابندی لگانا ہی صائب اجتہاد ہے  جبکہ اکثریت اس رائے سے متفق نہیں۔ جو علمائے کرام اس رائے سے متفق نہیں، ان کے موقف کی نہایت عمدہ نمایندگی  ڈائریکٹر جنرل ،شریعہ اکیڈمی ڈاکٹر محمد مشتاق صاحب نے اپنے ایک مضمون کے ذریعےکی جو فیس بک پر آٹھ اقساط میں شائع ہوا۔ یہ مضمون اپنے اندر نہایت وقیع مباحث رکھتا ہے سو اسی سبب ہم نے مناسب سمجھا کہ ڈاکٹر محمد مشتاق صاحب سے اجازت لے کر اس مضمون کو ایک جگہ یکجا کر کتابی شکل میں اس کا پی ڈی ایف  بنو ا کر عام قارئین کے لئے اپلوڈ کردیا جائے۔ اس سلسلے میں ہم ڈاکٹر محمد مشتاق صاحب کے نہایت شکر گزار ہیں کہ ہم نے جب ان سے اس مضمون کی پی ڈی ایف کی شکل میں اشاعت کی بات کی تو انہوں نے نہ صرف بخوشی اس کی اجازت دے دی بلکہ ہمیں اس مضمون کی ورڈ فائل بھی ارسال کردی تاکہ فیس بک سے مضمون نقل کرنے کی دَقّت سے بچا جاسکے۔ قارئین یہ مضمون بصورت پی ڈی ایف ذیل کے لنک سے ڈاؤنلوڈ کرسکتے ہیں: https://jmp.sh/6kn322Q نوٹ: اگر لنک کام نہ کررہا ہوں یا ڈاونلوڈ ہونے میں مسئلہ آرہا ہو تو برائے مہربانی براوزر بدل کر یا پھر وی پی این استعمال کرکے ڈاونلوڈ کیجیے۔ ان شاءاللہ ڈاونلوڈ ہوجائے گی۔

##############################
https://www.facebook.com/mohammad.f.haris/posts/10158721608199903
کورونا  کے وبائی حملے نے ایک دفعہ پھر ثابت کردیا ہے ہم پاکستانی  عوام قوم نہیں ہجوم ہیں۔ اس مشکل وقت میں بھی  ہم ایک ساتھ چلنے کو تیار نہیں۔ اسلام پسند طبقے ایک سمت چل رہے ہیں تو حکومتی اراکین دوسری سمت اور عوام ان کے بین بین۔ سب کورونا کے پھیلاؤ کے لئے ایک دوسرے کو الزام دے رہے ہیں۔ آپس میں منافرت و عدم اعتماد اس قدر ہے کہ لبرل اور حکومتی اراکین کے نزدیک ملک میں وائرس کے پھیلاؤ میں اسلام پسند طبقے کی جذباتیت کا ہاتھ ہے تو دوسری طرف اسلام پسند  طبقے کے نزدیک حکومت کے سارے اقدامات  کورونا کے بہانے محض اسلام کو دبانے کی خاطر ہیں۔ خیر یہ عدم اعتماد اور تحفظات  تو سدا رہنے ہیں کیونکہ آپ قوم نہیں ہجوم اور بھیڑ ہیں۔ آپ کے پیشِ نظر ملک و قوم کا مفاد نہیں بلکہ اپنے اپنے نظریات کا استحکام  ہے۔  کسی میں دوسرے کے لئے کوئی لچک نہیں اور لچک ہو بھی کیوں جب ایک دوسرے پر رتّی برابر اعتبار و اعتماد ہی نہیں۔ سو بس  یہ سب یونہی چلتا رہے گا اور ہمارا تنزلی کا سفر کبھی نہ رکے گا۔ کورونا سے مقابلہ کرنے کے بجائے  ہمارے معاشرتی طبقات ایک دوسرے سے مقابلہ کرنے میں جُت گئے ہیں۔ کورونا جائے بھاڑ میں۔ پہلے ایک دوسرے کو نیچا دِکھا کر رسوا کرلیں کورونا کو بعد میں دیکھا جائے گا۔ ماتم کناں : محمد فھد حارث

##############################
https://www.facebook.com/mohammad.f.haris/posts/10158718723919903
انسانیت اپنے قدموں پر ======== وقت تو یہی آن پہنچا ہے کہ تدبیر کرتے ہوئے مالک کے آگے جھک جایا جائے۔ رجوع الی اللہ کا اس سے بڑا وقت اس قرن کے لوگوں پر نہیں آیا ہوگا۔ اب بھی نہ پلٹے تو پھر شاید اپنی زندگیوں میں اللہ کی طرف پلٹنا میسر نہ ہوسکے۔ مالک نے مغرور انسانیت کو  گھٹنوں کے بل اپنے آگے جھکنے پر مجبور کردیا ہے۔ دنیا کی سپر پاورز اس وقت مجبور و لاچار ہیں۔ انسان کی مادی تہذیب کی سب سے ترقی یافتہ جنریشن آج ایک وائرس کے آگے بے بس ہوچکی ہے۔ اس کی معیشت تباہی کے دہانے پر پہنچ گئی ہے۔ آج کا دہریہ و لادین بھی اپنے تحت الشعور میں کسی معجزہ کا منتظر ہے جو یکدم رونما ہوکر اس سارے نقصان کا ازالہ کردے۔ مجھے نہیں لگتا کہ انسانیت اپنی معلوم تاریخ میں کبھی اس سے زیادہ بے بس رہ چکی ہوگی۔ اللہ نے صرف ایک لحظہ میں انسانیت کو اسکی اوقات یاد دلادی کہ وہ دنیا کی تقدیر کی بابت مجبور محض ہے۔ مالک کی دی ہوئی عقل کے بل پر سائنس و ٹیکنالوجی میں ترقی نے اسکو یہ دھوکا دیدیا تھا کہ وہ شاید آپ اپنی قسمت کی مالک ہے، لیکن صرف تین ماہ کے قلیل عرصے میں اس عظیم رقبے پر پھیلے کرہ ارض کو مالک کے قہر نے یوں لپیٹ میں لیا کہ انسان بے بس و لاچار بس دیکھتا جارہا ہے۔ اسکو کچھ سجھائی ہی نہیں دے رہا۔ وہ گویا ایسے دلدل میں پھنس گیا ہے جس سے جتنا نکلنے کی کوشش کررہا ہے، اتنا دھنستا جارہا ہے۔ اللہ نے اپنی مستی میں مدہوش انسان کو جھنجھوڑ کر یہ بتادیا کہ دنیا کا نظام ہستی وہ نہیں بلکہ اللہ چلا رہا ہے۔ اسکی ایک مار کے آگے انسان کی ساری عقل، ساری ٹیکنالوجی کسی کام کی نہیں رہی۔ اللہ جب چاہے گا تب ہی وہ انسان کو اس مشکل سے نکلنے کا راستہ سجھائے گا۔ دنیا پر اس سے بڑی آفت کبھی نہیں آئی۔ ایسی آفت جس نے ایک ساتھ اس پوری دنیا کو اپنی لپیٹ میں لے لیا۔ اس آفت نے جہاں انسان کو اسکی اصل اوقات یاد دلادی وہیں دنیا کے آگے سرمایہ دارانہ نظام کی قلعی بھی کھول کر رکھ دی ہے۔ یہ نظام دنیا کی معاشی موت کا پیش خیمہ ثابت ہوچکا ہے۔ ایک سلو پوائزن (Slow Poison) جو دنیا کو آہستہ آہستہ اسکی معاشی موت کی طرف دھکیلتا جارہا ہے۔ پہلے یورپ میں آفت آتی تھی تو ہندوستان اور اسکی معیشت محفوظ رہتی تھی۔ بغداد کی اینٹ سے اینٹ بجتی تھی تو چین معاشی ترقی کی راہ پر گامزن رہتا تھا۔ لیکن سرمایہ دارانہ نظام کے اس شکنجے نے گلوبل ولیج کی آڑ میں پوری دنیا کو ایک ساتھ معاشی تباہی کے دہانے پر لاکھڑا کیا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158721608199903
کورونا  کے وبائی حملے نے ایک دفعہ پھر ثابت کردیا ہے ہم پاکستانی  عوام قوم نہیں ہجوم ہیں۔ اس مشکل وقت میں بھی  ہم ایک ساتھ چلنے کو تیار نہیں۔ اسلام پسند طبقے ایک سمت چل رہے ہیں تو حکومتی اراکین دوسری سمت اور عوام ان کے بین بین۔ سب کورونا کے پھیلاؤ کے لئے ایک دوسرے کو الزام دے رہے ہیں۔ آپس میں منافرت و عدم اعتماد اس قدر ہے کہ لبرل اور حکومتی اراکین کے نزدیک ملک میں وائرس کے پھیلاؤ میں اسلام پسند طبقے کی جذباتیت کا ہاتھ ہے تو دوسری طرف اسلام پسند  طبقے کے نزدیک حکومت کے سارے اقدامات  کورونا کے بہانے محض اسلام کو دبانے کی خاطر ہیں۔ خیر یہ عدم اعتماد اور تحفظات  تو سدا رہنے ہیں کیونکہ آپ قوم نہیں ہجوم اور بھیڑ ہیں۔ آپ کے پیشِ نظر ملک و قوم کا مفاد نہیں بلکہ اپنے اپنے نظریات کا استحکام  ہے۔  کسی میں دوسرے کے لئے کوئی لچک نہیں اور لچک ہو بھی کیوں جب ایک دوسرے پر رتّی برابر اعتبار و اعتماد ہی نہیں۔ سو بس  یہ سب یونہی چلتا رہے گا اور ہمارا تنزلی کا سفر کبھی نہ رکے گا۔ کورونا سے مقابلہ کرنے کے بجائے  ہمارے معاشرتی طبقات ایک دوسرے سے مقابلہ کرنے میں جُت گئے ہیں۔ کورونا جائے بھاڑ میں۔ پہلے ایک دوسرے کو نیچا دِکھا کر رسوا کرلیں کورونا کو بعد میں دیکھا جائے گا۔ ماتم کناں : محمد فھد حارث

##############################
https://www.facebook.com/mohammad.f.haris/posts/10158718723919903
انسانیت اپنے قدموں پر ======== وقت تو یہی آن پہنچا ہے کہ تدبیر کرتے ہوئے مالک کے آگے جھک جایا جائے۔ رجوع الی اللہ کا اس سے بڑا وقت اس قرن کے لوگوں پر نہیں آیا ہوگا۔ اب بھی نہ پلٹے تو پھر شاید اپنی زندگیوں میں اللہ کی طرف پلٹنا میسر نہ ہوسکے۔ مالک نے مغرور انسانیت کو  گھٹنوں کے بل اپنے آگے جھکنے پر مجبور کردیا ہے۔ دنیا کی سپر پاورز اس وقت مجبور و لاچار ہیں۔ انسان کی مادی تہذیب کی سب سے ترقی یافتہ جنریشن آج ایک وائرس کے آگے بے بس ہوچکی ہے۔ اس کی معیشت تباہی کے دہانے پر پہنچ گئی ہے۔ آج کا دہریہ و لادین بھی اپنے تحت الشعور میں کسی معجزہ کا منتظر ہے جو یکدم رونما ہوکر اس سارے نقصان کا ازالہ کردے۔ مجھے نہیں لگتا کہ انسانیت اپنی معلوم تاریخ میں کبھی اس سے زیادہ بے بس رہ چکی ہوگی۔ اللہ نے صرف ایک لحظہ میں انسانیت کو اسکی اوقات یاد دلادی کہ وہ دنیا کی تقدیر کی بابت مجبور محض ہے۔ مالک کی دی ہوئی عقل کے بل پر سائنس و ٹیکنالوجی میں ترقی نے اسکو یہ دھوکا دیدیا تھا کہ وہ شاید آپ اپنی قسمت کی مالک ہے، لیکن صرف تین ماہ کے قلیل عرصے میں اس عظیم رقبے پر پھیلے کرہ ارض کو مالک کے قہر نے یوں لپیٹ میں لیا کہ انسان بے بس و لاچار بس دیکھتا جارہا ہے۔ اسکو کچھ سجھائی ہی نہیں دے رہا۔ وہ گویا ایسے دلدل میں پھنس گیا ہے جس سے جتنا نکلنے کی کوشش کررہا ہے، اتنا دھنستا جارہا ہے۔ اللہ نے اپنی مستی میں مدہوش انسان کو جھنجھوڑ کر یہ بتادیا کہ دنیا کا نظام ہستی وہ نہیں بلکہ اللہ چلا رہا ہے۔ اسکی ایک مار کے آگے انسان کی ساری عقل، ساری ٹیکنالوجی کسی کام کی نہیں رہی۔ اللہ جب چاہے گا تب ہی وہ انسان کو اس مشکل سے نکلنے کا راستہ سجھائے گا۔ دنیا پر اس سے بڑی آفت کبھی نہیں آئی۔ ایسی آفت جس نے ایک ساتھ اس پوری دنیا کو اپنی لپیٹ میں لے لیا۔ اس آفت نے جہاں انسان کو اسکی اصل اوقات یاد دلادی وہیں دنیا کے آگے سرمایہ دارانہ نظام کی قلعی بھی کھول کر رکھ دی ہے۔ یہ نظام دنیا کی معاشی موت کا پیش خیمہ ثابت ہوچکا ہے۔ ایک سلو پوائزن (Slow Poison) جو دنیا کو آہستہ آہستہ اسکی معاشی موت کی طرف دھکیلتا جارہا ہے۔ پہلے یورپ میں آفت آتی تھی تو ہندوستان اور اسکی معیشت محفوظ رہتی تھی۔ بغداد کی اینٹ سے اینٹ بجتی تھی تو چین معاشی ترقی کی راہ پر گامزن رہتا تھا۔ لیکن سرمایہ دارانہ نظام کے اس شکنجے نے گلوبل ولیج کی آڑ میں پوری دنیا کو ایک ساتھ معاشی تباہی کے دہانے پر لاکھڑا کیا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10158721608199903
کورونا  کے وبائی حملے نے ایک دفعہ پھر ثابت کردیا ہے ہم پاکستانی  عوام قوم نہیں ہجوم ہیں۔ اس مشکل وقت میں بھی  ہم ایک ساتھ چلنے کو تیار نہیں۔ اسلام پسند طبقے ایک سمت چل رہے ہیں تو حکومتی اراکین دوسری سمت اور عوام ان کے بین بین۔ سب کورونا کے پھیلاؤ کے لئے ایک دوسرے کو الزام دے رہے ہیں۔ آپس میں منافرت و عدم اعتماد اس قدر ہے کہ لبرل اور حکومتی اراکین کے نزدیک ملک میں وائرس کے پھیلاؤ میں اسلام پسند طبقے کی جذباتیت کا ہاتھ ہے تو دوسری طرف اسلام پسند  طبقے کے نزدیک حکومت کے سارے اقدامات  کورونا کے بہانے محض اسلام کو دبانے کی خاطر ہیں۔ خیر یہ عدم اعتماد اور تحفظات  تو سدا رہنے ہیں کیونکہ آپ قوم نہیں ہجوم اور بھیڑ ہیں۔ آپ کے پیشِ نظر ملک و قوم کا مفاد نہیں بلکہ اپنے اپنے نظریات کا استحکام  ہے۔  کسی میں دوسرے کے لئے کوئی لچک نہیں اور لچک ہو بھی کیوں جب ایک دوسرے پر رتّی برابر اعتبار و اعتماد ہی نہیں۔ سو بس  یہ سب یونہی چلتا رہے گا اور ہمارا تنزلی کا سفر کبھی نہ رکے گا۔ کورونا سے مقابلہ کرنے کے بجائے  ہمارے معاشرتی طبقات ایک دوسرے سے مقابلہ کرنے میں جُت گئے ہیں۔ کورونا جائے بھاڑ میں۔ پہلے ایک دوسرے کو نیچا دِکھا کر رسوا کرلیں کورونا کو بعد میں دیکھا جائے گا۔ ماتم کناں : محمد فھد حارث

##############################
https://www.facebook.com/mohammad.f.haris/posts/10158725289174903
کورونا کے بعد پاکستانی قوم کے لئے دوسرا بڑا خطرہ زلفی بخاری بن چکا ہے۔ اس گدھے کی مسلکی نسبت اس ملک کا بیڑہ غرق کرکے رہے گی۔کورونا کے بعد پاکستانی قوم کے لئے دوسرا بڑا خطرہ زلفی بخاری بن چکا ہے۔ اس گدھے کی مسلکی نسبت اس ملک کا بیڑہ غرق کرکے رہے گی۔

##############################
https://www.facebook.com/mohammad.f.haris/posts/10158726252449903
گزشتہ ہندوستان کا  مسحور کردینے والا  شہر فیض آباد ======= میر محمد امین سعادت خان  برہان الملک  (متوفیٰ ۱۷۳۹ء)ایرانی نژاد  تھے جو کہ ۱۶۸۰ء میں نیشاپور ایران میں پیدا ہوئےتھے۔ ان کے اجداد میں قاضی سید شمس الدین ، شاہ صفوی کے شیعہ عہد میں قاضی القضاہ کے عہدے پر مامور تھے اور مذہب اثنا عشریہ کے مطابق قضایا کا فیصلہ کیا کرتے تھے۔ برہان الملک کے بعد  صفدر جنگ  (متوفیٰ ۱۷۵۴ء) مسند نشین ہوئے۔ یہ صفدر جنگ بھی نیشا پور ایران میں ۱۷۰۸ء میں پیدا ہوئے تھے۔ ان کے زمانے میں   فیض آباد بسایا گیا جوکہ خالصتاً شیعہ بستی تھی۔ صفدر جنگ کی سرپرستی میں فیض آباد کو وہ عروج نصیب ہوا کہ  دِلّی سے ہمسری کا دعویٰ محسوس ہوتا تھا۔ صفدر جنگ کے انتقال کے بعد کچھ عرصے کے لئے فیض آباد میں  خزاں آگئی لیکن جلد ہی  ان  کے فرزند شجاع الدولہ (متوفیٰ ۱۷۷۵ء) نے عقل و حکمت سے کام لے کر شہر کو نہ صرف اس کی پرانی رونقیں واپس کردی بلکہ ان میں روز افزوں ترقیاں دیتے چلے گئے۔  شہر میں بازار جانے والی سڑکیں اس قدر چوڑی تھیں کہ ایک ساتھ دس چھکڑے بآسانی گزر سکتے تھے۔  حوالی شہر میں دو مرغزار شکار گاہ قرار دئیے گئے تھے جن میں  ہرن، چیتل، بارہ سنگھے، نیل گائے اور کثرت سے شکار کئے جانے والی دیگر جانور چھوڑے گئے تھے۔ خاص شہر کے اندر تین نہایت بڑے بڑے باغ بنائے گئے تھے جو اس شان کے تھے کہ شہر کے امراء اور شہزادے بھی وہاں چہل قدمی  اور سیر کے لئے آیا کرتے تھے۔ ان میں سے ایک باغ کا نام لال باغ تھا جس کی خوبصورتی اور پھول والے  پودوں کی چمن بندی اس قدر  مشہور تھی کہ  بادشاہِ ہندوستان الہ آباد سے  دہلی واپسی پر خاص اس باغ کی سیر کے شوق میں فیض آباد رکتے ہوئے گئے اور اس باغ میں کئی دن قیام کیا۔  شجاع الدولہ چونکہ  سپہ گیری سے خاص شوق رکھتے تھے اس لئے شہر میں  فوج کی پلٹنوں کی پلٹن نظر آتی تھیں۔   مولانا عبدالحلیم شرر فیض آباد کی خوشحالی کا آنکھوں دیکھا حال " تاریخِ فرح بخش" کے مصنف  منشی فیض بخش کے الفاظ میں گزشتہ لکھنؤ صفحہ نمبر ۵۸ – ۵۹ میں لکھتے ہیں کہ  میں جب فیض آباد  گیا اور  ممتاز نگر پہنچاجو کہ فیض آباد  شہر کے مغربی پھاٹک سے چار میل کے فاصلے پر ہے۔ میں نے دیکھا کہ ایک درخت کے نیچے انواع و اقسام کی مٹھائیاں، گرما گرم کھانا، کباب، سالن، روٹیاں اور پراٹھے پک رہے ہیں۔ سبیلیں رکھی ہوئی ہیں۔ نان خطائیاں، مختلف قسم کے شربت اور فالودہ بک رہا ہے اور صدہا آدمی خریداری کے لئے ان دکانوں پر گرے پڑتے ہیں۔ مجھے خیال گزرا کہ میں شہر کے اندر داخل ہوگیا  اور خاص چوک میں ہوں مگر متحیر تھا کہ ابھی تک شہر کا پھاٹک تو آیا ہی نہیں، میں  اندر کیسے پہنچ گیا؟ لوگوں سے پوچھا تو ایک راہگیر نے کہا، جناب شہر کا پھاٹک یہاں سے چار میل ہے۔ آپ کس خیال میں ہیں؟ اس جواب پر حیرت کرتا ہوا میں شہر میں داخل ہوا تو عجب چہل پہل نظر آئی۔۔۔ ایک عجیب رونق و تمکنت کا شہر نظر آیا جس میں وضعدار ان دہلی میں سے خوش پوشاک اور وضعدار شریف زادے، حاذق اطبائے یونانی، اعلیٰ درجے کے مردانے اور زمانے طائفے، ہر شہر اور ہر مقام کے مشہور اور باکمال گوّیے سرکار میں ملازم  تھے اور بڑی بڑی تنخواہیں پاکے عیش و فارغ البالی کی زندگی بسر کرتے۔ ادنیٰ و اعلیٰ سب کی  جیبیں روپیوں، اشرفیوں سے بھری ہوئی تھیں اور ایسا نظر آتا ہے کہ جیسے یہاں کبھی کسی نے افلاس و احتیاج کو خواب میں بھی نہیں دیکھا ہے۔ شجاع الدولہ شہر کی سرسبزی اور رعایا کی مرفہ الحالی میں ہمہ تن مصروف ہیں اور معلوم ہوتا تھا کہ چند ہی روز میں فیض آباد دہلی کی ہمسری کا دعویٰ کرے گا۔  تحریر: محمد فھد حارث

##############################
https://www.facebook.com/mohammad.f.haris/posts/10158729613649903
لکھنؤ اور اودھ میں شیعیت کی ابتداء ========  ہندوستان کے کئی ایسے علاقے جو عرصہ دراز تک اہلسنت کا مذہب رکھتے تھے، حکمرانوں کے تبدیلئ مذہب کے سبب اہل تشیع  اکثریتی علاقوں میں تبدیل ہوگئے۔  اودھ کی ریاست اس کا جیتا جاگتا نمونہ تھی جو عرصۂ دراز تک سنی المذہب اکثریت پر مشتمل تھی۔ اودھ و لکھنؤ میں  شیعیت کی ابتداء اس وقت  ہوئی جب  میر محمد امین سعادت خان برہان الملک نیشاپوری(متوفیٰ ۱۷۳۹ء) دربارِ دہلی کی طرف سے اودھ کے صوبہ دار مقرر ہوکر فیض آباد پہنچے۔ یہ غالباً ۱۷۲۲ء کی بات ہے۔  ڈاکٹر ابو اللیث صدیقی "لکھنؤ کا دبستان شاعری"  میں لکھتے ہیں کہ میر محمد امین ایرانی نژاد تھے۔ ان کے اجداد میں قاضی سید شمس الدین، شاہ صفوی کے عہد میں ایران میں قاضی القضاۃ تھے۔ میر محمد امین کے چچا میر محمد یوسف شاہ عباس ثانی کے ہاں ملازم تھے۔ ایک نازک موقع پر انہوں نے شاہ عباس ثانی کی جان ایک موذی شیر سے بچائی تھی جس کے صلہ میں انہیں نیشاپور کی جاگیر عطا ہوگئی۔ عہدہ وزارت بھی انہیں پیش کیا گیا لیکن انہوں نے اسے پسند نہ کیا بلکہ اپنے بھائی میر نصیر کی شادی وزیر السلطنت رضا قلی  بیگ کی بیٹی سے کروادی جس کے بطن سے میر محمد امین پیدا ہوئے جو بعد میں نواب سعادت خاں برہان الملک کے نام سے معروف ہوئے اور جن کی اولاد نے ایک صدی سے زیادہ یعنی ۱۷۱۹ء تا ۱۸۵۵ء  لکھنؤ میں حکومت کی۔ نولکشور پریس سے شائع ہونے والی "تاریخ اودھ" مصنفہ نجم الغنی میں مذکور ہے کہ  میر محمد امین کے والد میر نصیر ہندوستان وارد ہوئے تھے اور یہیں میر محمد امین متولد ہوئے اور پلے بڑھے۔ آدمی قابل تھے سو دہلی پہنچ کر بعض درباریوں سے توسل پیدا کیا  اور شاہزادگانِ دہلی کی جائدادوں کا ٹھیکہ لینا شروع کیا۔ تعلقات بڑھتے بڑھتے یہاں تک بڑھے کہ  فرخ سیر نے انہیں منصب ہزاری عطا کیا اور کچھ دنوں بعد ان کی شادی صوبہ دار اکبر آبادنواب نقی خان کی بیٹی سے ہوگئی۔ ان دنوں  دہلی میں ساداتِ بارہہ کا زور تھا۔ بادشاہ اورعیت دونوں ان سے پریشان تھے۔ میر محمد امین نے بادشاہ کی خوشنودی حاصل کرنے کی خاطر نواب حسین علی خاں کے قتل کی سازش کی اور میر حیدر کو اس کام پر آمادہ کرکے سادات کے امیر الامراء  نواب حسین علی خاں کو  قتل کروادیا جس کے بعد  شاہزادگانِ دلّی اور سیّدوں کے مابین علانیہ جنگ چھڑگئی جو سادات بارہہ کے زوال پر متنج ہوئی۔ ساداتِ بارہہ کا زور توڑنے میں میر محمد امین خان کابڑا ہاتھ تھا سو بادشاہ کی طرف سے پنج ہزاری کا منصب اور اکبر آباد کی صوبہ داری عطا ہوئی۔ ابھی اکبر آباد کی صوبہ داری پر زیادہ عرصہ نہ گزرا تھا کہ  حکمرانوں کی طرف سے محمد امین سعادت خاں برہان الملک کو  صوبہ اودھ کی صوبہ داری تزویج کرکے بھیج دیا گیا جو کہ اس وقت کافی مشکل صوبہ تھا۔ برہان الملک کی اودھ آمد سے قبل یہاں شیخ زادوں کا  دور دورہ تھا اور وہ برسراقتدار تھے۔ سید میر محمد زائر نے "سوانح سلاطین اودھ" جو کہ نولکشور پریس سے ۱۸۹۶ء میں طبع ہوئی تھی، لکھا ہے کہ شیخ زادوں کے جد بجنور کے شیخ عبدالرحیم تھے۔شیخ عبدالرحیم مفلسی اور محتاجی سے تنگ آکر تلاشِ معاش میں دہلی پہنچے اور اکبر کے دربار تک رسائی پیدا کی۔ اسی سال ایک روز بادشاہ کو نجومیوں نے اطلاع  دی کہ فلاں دن بادشاہ کے لئے بڑا منحوس ہے اور مصلحت یہ ہے کہ اس خاص ساعت کے واسطے بادشاہت کسی اور کو بخش دی جائے۔ بادشاہ نےشیخ عبدالرحیم کی طرف نظر ڈالی ،عبدالرحیم تو خود جان سے بیزار تھے۔ احکام شاہی کی تعمیل میں یہ خدمت قبول کرلی۔ جب وہ ساعت ختم ہونے کے قریب آئی تو بادشاہ نے پوشاک طلب  فرمائی۔ خواجہ سرا نے تاجِ شاہی پیش کیا، اس میں سے ایک سانپ نکلا جس نے خواجہ سرا کی انگلی میں کاٹ لیا اور وہ ہلاک ہوگیا۔ نجومیوں نے کہا کہ یہی وہ آفت تھی جو بجائے سلطان معظم کے خواجہ سرا پر گزر گئی۔ بادشاہ نے سکھ کر سانس لیا اور شیخ عبدالرحیم کو ایثار کے بدلے تین دن کی سلطنت اور لکھنو جاگیر میں عطا فرمائے۔ ڈاکٹر ابو اللیث صدیقی  فرماتے ہیں کہ  لکھنؤ کا مشہور پنچ محلہ انہیں کی یادگار ہے جہاں انہوں نے اپنی پانچ بیگمات کے لئے پانچ محلات تعمیر کرائے تھے اور خود اپنی سکونت کے لئے مشہور قلعہ مچھی بھون بنوایا تھا۔ اس پر مچھلی کی تصویر تھی یا  معماروں نے بغرض آرائش قلعے کے ۲۶ دروازوں پر دو دو مچھلیاں بنا دی تھیں۔ مچھلیوں کی مجموعی تعداد چونکہ ۵۲ تھی، اس لئے عمارت کا نام مچھی باون ہوگیا اور کثرتِ استعمال سے لوگ باون کی جگہ بھون کہنے لگے۔  شیخ عبدالرحیم اور ان کےبعد ان کی اولاد اس جاگیر پر قابض رہی۔ لکھنؤی شیوخ کی دوسری نسل شیخ  ابو المکارم کی اولاد تھی جن کی یادگار ندوہ کے عقب میں مکارم نگر  اب تک موجود ہے۔ ابو المکارم  عالمگیر کے عہد میں اودھ کے صوبہ دار مقرر ہوئے تھے اور ان کے توسل سے ان کی آل اولاد لکھنؤ میں آباد تھی اور شیوخ لکھنؤ میں یہی لوگ سب سے مقتدر تھے۔ انہوں نے مچھی بھون کے صدر دروازہ میں ایک برہنہ شمشیر لٹکا رکھی تھی  اور جو کوئی ان شیخ زادوں سے ملنے جاتا وہ پہلے جھک کر اس تلوار کی تعظیم بجا لاتا، حتیٰ کہ وہ صوبہ دار بھی جو دِلّی سے اودھ پر حکومت کرنے کے لئے مقرر ہوکر آتا تھا، شیخ زادوں کی طاقت کے سامنے جھک کر یہ رسم ادا کرتا تھا۔ (لکھنؤ کا دبستان شاعری حاشیہ  صفحہ  ۲۸ تا ۲۹) انہیں شیخ زادوں کی طاقت توڑنے کے لئے بادشاہِ دِلّی نے میر محمد امین سعادت خان برہان الملک کو لکھنؤ کی صوبہ داری پر بھیجا۔ نواب برہان الملک نے کیونکر شیخ زادوں کا اثر و رسوخ ختم کرکے لکھنؤ پر قبضہ حاصل کیا، اس بابت مولانا عبدالحلیم شرؔر اور ڈاکٹر ابو اللیث صدیقی دونوں نے تقریباً ایک ہی طور کی معلومات بالترتیب "گزشتہ لکھنؤ" اور "لکھنؤ کا دبستانِ شاعری" میں  درج کی ہیں۔ ہم یہاں یہ تفصیلات ڈاکٹر ابو اللیث صدیقی کے قلم سے ہدیۂ قارئین کررہے ہیں: "برہان الملک جب اودھ روانہ ہوئے تو راستہ میں کچھ دنوں نواب محمد خاں نواب فرخ آباد کے مہمان رہے۔ نواب آزمودہ کار  اور مدبر تھے،برہان الملک کو  یہ مشورہ دیا کہ  لکھنؤ میں  یکایک داخل ہوکر قبضہ کرنے کی کوشش  خطرہ سے خالی نہیں۔ کیونکہ شیخ زادوں کی طاقت و تمرد کی داستانیں عام طور پر مشہور ہیں اور اکثر صوبہ دار یکایک لکھنؤ میں داخل ہوکر ان کے نرغے میں پھنس چکے ہیں۔ برہان الملک نے اس مشورہ پر عمل کیا اور ارادہ کرلیا کہ پہلے حالات دیکھ کر پھر لکھنؤ میں داخلہ کی کوشش کی جائے۔ اسی غور و فکر میں برہان الملک نے دریائے گنگا کو پار کیا، اس سفر میں ایک مچھلی پانی سے جست لگا  کر نواب کے دامن میں آگری۔ نواب نے اسے اپنے حق میں فالِ نیک سمجھ کر احتیاط سے اٹھالیا۔ لکھنؤ پر قابض و دخیل ہونے کے بعد بھی یہ مچھلی  بطور تبرک شاہی خزانہ میں محفوظ تھی اور ان کے خاندان کی حکومت کے آخری زمانہ تک موجود رہی۔ اسی کو نوابانِ اودھ کے درباری نشان میں استعمال کیا جاتا تھا اور یہی شکل آج تک اس صوبہ کی موجودہ حکومت کے نشان میں شامل ہے۔ چنانچہ لکھنؤ شہر کے قریب پہنچ کر برہان الملک نے شیخ زادوں کو اطلاع کرائی اور اپنا خیمہ شہر سے باہر ایک  مناسب مقام پر نصب کرایا۔ عرصہ تک ان شیوخ کو قابو میں لانے کی صورت نہ نکلی لیکن رفتہ رفتہ ان سے ارتباط بڑھا۔ ایک دن سات ہزار شیوخ کی دعوت کی گئی اور جب وہ سب غافل ہوگئے تو برہان الملک کے آدمی ان پر ٹوٹ پڑے اور سب کو ٹھکانے لگادیا۔ ایک روایت یہ بھی ہے کہ نواب برہان الملک نے راتوں رات گومتی کو پار کیا اور اپنی سپاہ اور توپوں کو لیکر اس مشہور شیخ دروازہ سے گذر گئے جہاں شیخ زادوں  کی شمشیر برہنہ لٹک رہی تھی۔ سب سے پہلے برہان الملک نے اس تلوار کو کاٹ کر شیخ زادوں کے غرور و نخوت کے اس نشان کو مٹا دیا اور پھر خاص مچھی بھون کے پھاٹک کے سامنے خیمہ لگادیا۔ شیخ زادوں نے دیکھا کہ میدان ہاتھ سے نکل چکا ہے۔ ناچار اطاعت قبول کرلی۔ برہان الملک نے مچھی بھون کے خالی کرنے کا حکم دیا۔ اس دن سے مچھی بھون دارالامارۃ مقرر ہوا۔" (لکھنؤ کا دبستان شاعری از ڈاکٹر ابو اللیث صدیقی صفحہ ۲۸ تا ۳۰) تحریر: محمد فھد حارث

##############################
https://www.facebook.com/mohammad.f.haris/posts/10158732003714903
کورونا سے احتیاط برتئیے لیکن اسکو خدا نہ بنا لیجئے۔ وہ اللہ کے اذن کے بغیر نہ آپ سے صحت چھین سکتا ہے اور نہ رزق۔ موت نصیب میں لکھی ہوگی تو کورونا کے بغیر بھی آجائے گی۔ بس اسکو بیماری سمجھئے اور اسباب کے تحت اس سے احتیاط برتئے۔ مومن محتاط ضرور ہوتا ہے، ڈرپوک نہیں۔ تدبیر کیجئے اور تقدیر پر شکر بجالائیے۔ اگر آپکی تقدیر میں مالک نے تدبیر کے ذریعے کورونا سے بچاو اور بداحتیاطی کے تحت اسکا شکار ہونا لکھا ہوگا تو یہ بد احتیاطی آپکو ضرور نقصان اور احتیاط فائدہ پہنچائے گی۔ احتیاط و پرہیز کا حکم مالک کا دیا ہوا ہے کیوں کہ اس نے عالم اسباب میں چیزوں میں تاثیر رکھی ہے۔ زہر کو موزی جان اور تریاق کو سبب راحت بنایا ہے۔ کورونا بھی اسی کا پیدا کردہ ہے جس کو اس نے متعدی بنا کر اس میں لوگوں کے لئے بیماری رکھ دی ہے۔ سو اگر آپ کورونا سے احتیاط کریں گے تو مالک کے بنائے قوانین کے تحت اس کی تخلیق کردہ بیماری سے محفوظ رہیں گے اور اگر بد احتیاطی کرینگے تو مالک کے ہی بنائے ہوئے قانون کے تحت اسکی تخلیق کردہ اس بیماری کا شکار ہوجائیں گے۔ سو اصل ڈرنا تو مالک سے چاہیے نا کہ کورونا سے۔ کورونا سے ڈرنا نہیں احتیاط کرنا ہے کیونکہ اس سے احتیاط کا حکم بھی مالک کا دیا ہوا ہے۔ لا تقتلوا انفسکم۔  باقی دنیا میں کورونا کے سبب جو معاشی بدحالی آرہی ہے، اسکے لئے آپ کچھ نہیں کرسکتے۔ اور کسی عقلمند آدمی نے کہا تھا کہ جس چیز کے سدباب کے لئے تم کچھ کرنے پر قدرت نہ رکھتے ہو، اس کے متعلق پریشان ہوکر خود کو ہلکان کرنا سخت عبث ہے۔ انسان کو فکر مند اس چیز کی بابت ہونا چاہیئے جس متعلق وہ کچھ کرسکتا ہو۔ سو فی الحال آپ کے کرنے کا کام احتیاط ہے۔ باقی بیماری، موت اور رزق سب اللہ پر چھوڑ دیجئے کیونکہ شافی، کافی اور رازق وہ ہے۔ آپ یا کورونا نہیں۔ تحریر: محمد فھد حارث

##############################
https://www.facebook.com/mohammad.f.haris/posts/10158733773149903
کسی بھی عفریت سے لڑنے کے لئے مسلمانوں کا اولین قدم کنسپائیریسی تھیوریز کی دنیا سے باہر آنا ہے۔ مومن ظن نہیں یقین کے پیچھے چلتا ہے۔ جو حقیقت بن کر سامنے موجود ہے، اس سے لڑنا سیکھیے۔ جو ظن ہے اسکے بارے میں سوچ بچار کرکے وقت و صلاحیتیں برباد کرنا چھوڑدیجئے۔کسی بھی عفریت سے لڑنے کے لئے مسلمانوں کا اولین قدم کنسپائیریسی تھیوریز کی دنیا سے باہر آنا ہے۔ مومن ظن نہیں یقین کے پیچھے چلتا ہے۔ جو حقیقت بن کر سامنے موجود ہے، اس سے لڑنا سیکھیے۔ جو ظن ہے اسکے بارے میں سوچ بچار کرکے وقت و صلاحیتیں برباد کرنا چھوڑدیجئے۔

##############################
https://www.facebook.com/mohammad.f.haris/posts/10158733768664903
بہت ممکن ہے کہ انسانیت کورونا سے ہار اسکو عام بیماری کا درجہ دیکر محض احتیاطی تدابیر جیسے ماسک اور دستانوں کے استعمال کا مشورہ دیکر واپس عام معمولات زندگی کو بحال کردے۔ سرمایہ دارانہ نظام کے نزدیک جان سے زیادہ مال اہمیت رکھتا ہے۔بہت ممکن ہے کہ انسانیت کورونا سے ہار اسکو عام بیماری کا درجہ دیکر محض احتیاطی تدابیر جیسے ماسک اور دستانوں کے استعمال کا مشورہ دیکر واپس عام معمولات زندگی کو بحال کردے۔ سرمایہ دارانہ نظام کے نزدیک جان سے زیادہ مال اہمیت رکھتا ہے۔

##############################
https://www.facebook.com/mohammad.f.haris/posts/10158737131664903
کیا سیدنا حسنؓ  نے کثرت سے نکاح کئے اور طلاقیں دیں؟ ============== دوست نے سوال کیا کہ سیدنا حسنؓ سے متعلق جو تاریخ میں ملتا ہے کہ آپ کثرت سے نکاح کرتے  تھے اور اپنی بیویوں کو طلاق دے دیتے تھے  یہاں تک کہ ایک دفعہ منبر پر کھڑے ہوکر سیدنا علیؓ نے لوگوں کو منع کردیا کہ تم حسنؓ سے اپنی  بیٹیوں کی شادیاں نہ کیا کرو، یہ بہت طلاق دینے والے ہیں۔ جبکہ بعض مؤرخین نے تو یہاں تک لکھا ہے کہ سیدنا حسنؓ نے ڈھائی سو اور بعض کے نزدیک تین سو نکاح کئے اور اتنی ہی عورتوں کو طلاق دی۔ سچ تو یہ ہے کہ جس کسی نے بھی تاریخ کا مطالعہ غیر جانبداری اور روایت و درایت کی روشنی میں کیا ہوگا وہ سیدنا حسنؓ سے متعلق اس  یاوہ گوئی پر اپنا سر پیٹے بنا نہ رہ سکے گا۔ سیدنا حسن رضی اللہ عنہ کی سیرت کا مطالعہ کرنے والے شخص پر یہ بات روز روشن کی طرح عیاں ہوجاتی ہے کہ آپ کی سیرت مطھرہ میں خواتین سے اس طور کا اشتغال رکھنے کی صورت بہر کیف ناپید تھی اور نہ ایسا طرز عمل آپکی سیرت و کردار سے لگا کھاتا تھا۔ اس طرح کی روایتیں ان لوگوں کی وضع کردہ ہیں جو سیدنا حسن رضی اللہ عنہ کی درویش صفتی اور امت مسلمہ کے لئے ان کی قربانی سے دل میں بیر پال پر آپ پر "مذل المومنین" ہونے کی پھبتی کستے رہے تھے۔ سیدنا معاویہ رضی اللہ عنہ سے امت کے مصالح کے ضمن میں آپکا صلح کرنا ہی آپکا اصل قصور ٹھہرا جس کے ردعمل میں آپ کے سیرت و اخلاق کو داغدار کرنے کے لئے اس قسم کی واہی باتیں آپ سے منسوب کی گئیں ورنہ حقیقت میں سیدنا حسنؓ کے کثرت سے نکاح کرنے اور پھر طلاق دے دینے سے متعلق کوئی ایک روایت بھی ایسی نہیں ہے جو پایۂ ثبوت کو پہنچتی ہو۔ ان میں سے اکثر تو بلاسند ہیں، بیشتر کذاب رواۃ سے مروی ہیں جبکہ  کچھ تھوڑی بہت جو  لائقِ اعتماد ہوسکتی تھیں تو وہ بھی ساری منقطع ہیں۔ ان میں سب سے قرینِ صحت جو روایت ہوسکتی تھی وہ  طبقات ابن سعد  کی جلد اول میں مروی وہ روایت ہے جس میں سیدنا علیؓ نے فرمایا کہ حسنؓ شادیاں کرتے رہتے ہیں اور طلاق دیتے رہتے ہیں، یہاں تک کہ مجھے ڈر لگنے لگا ہے کہ وہ اس سے دشمنیاں نہ پال لیں۔ لیکن یہ روایت بھی پایۂ اعتبار کو نہیں پہنچتی۔ پہلی بات تو یہ کہ ابن سعد اس روایت  کو اپنے استاد واقدی سے نقل کرتے ہیں جو کہ خود  عندالمحدثین سخت مجروح اور ناقابلِ اعتبار ہے۔ البتہ اگر  واقدی کو اخباری و مورخ کی حیثیت سے قابل قبول  مان بھی لیا جائے تو تب بھی اپنے انقطاع کے سبب یہ روایت ثابت نہیں۔ پھر سیدنا حسنؓ کے کثرت سے نکاح کرنے اور طلاق دینے کی روایات جتنی کتابوں میں منقول ہیں، ان میں سے کوئی بھی اصح نہیں۔  جیسے  ابن ابی الحدید کی شرح نہج البلاغہ یا پھر ابو طالب مکی کی قوت القلوب وغیرہ۔  خاص کر ابو طالب مکی نے تو قوت القلوب میں زمانے بھر کا رطب و یابس جمع کردیاہے اور انہیں میں سے سیدنا حسنؓ  کی کثرت سے شادیاں اور طلاق کرنے کی روایتیں بھی ہیں جس میں وہ لکھتے ہیں کہ سیدنا حسنؓ نے تین سو نکاح کئے اور اس سبب سیدنا علیؓ   لوگوں کے سامنے شرمندہ رہتے تھے۔ جبکہ  ابو طالب مکی ان میں سے کسی بھی روایت کی  کوئی معقول و مستند سند بھی ذکر نہیں کرتے۔ پھر ان کثیر ازواج میں سے سوائے سات بیویوں کے کسی کا نام کتب تاریخ میں مذکور نہیں۔ بس  فلاں قبیلے کی عورت اور فلاں خاندان کی عورت کرکے نام ذکر ہیں جبکہ ہونا تو یہ چاہیئے تھا کہ تین سو میں سے کم از کم پچاس خواتین کے ہی نام کتبِ انساب و تاریخ میں مذکور ہوتے۔    پھر  درایتاً بھی سیدنا حسنؓ کے کثیر الازواج ہونے کی  روایتیں ناقابلِ اعتبار ہیں کیونکہ مختلف کتبِ انساب سے سیدنا حسنؓ کی صرف بائیس اولادوں کا پتہ چلتا ہے جو کہ اس زمانے کے اعتبار سے فطری تعداد تھی اور تقریباً ہر دوسرے آدمی کے اتنے ہی بچے ہوتے تھے۔ اگر سیدنا حسنؓ کثیر الازواج ہونے تو لازمی تھا کہ آپ کے بچوں کی تعداد زیادہ ہوتی۔  انساب الاشراف، جمہرۃ الانساب، نسبِ قریش، طبقات ابن سعد وغیرہ سے  سیدنا حسنؓ کی  تقریباً سات بیویوں کا ذکر ملتا ہے جبکہ تین کی بابت محض نسبت کی جاتی ہے جن میں بنو شیبان کی ایک عورت، بنو ثقیف کی ایک عورت اور بن عمرو بن  اہیم کی ایک عورت کا ذکر ملتا ہے۔  جو خواتین آپ کے حبالۂ عقد میں رہیں ان میں جنابہ جعدہ بنت اشعث،  جنابہ ام بشر بنت ابو مسعود انصاری،  جنابہ ام اسحٰق بنت طلحہ بن عبیداللہ تیمی، جنابہ خولہ فزاریہ، جنابہ ہند بنت عبدالرحمٰن بن ابی بکر، جنابہ ام عبداللہ بن شلیل بن عبداللہ البجلی اور جنابہ عائشہ شامل ہیں۔ ان  میں سے خولہ فزاریہ سے آپ کے ہاں  حسن مثنیٰ متولد ہوئے جبکہ ام بشر بنت ابو مسعود انصاری کے بطن  زید بن حسن   تھے۔  ان زید بن حسن کی بیٹی سیدہ نفیسہؒ کی شادی اموی خلیفہ ولید بن عبدالملک بن مروانؒ سے ہوئی تھی (عمدۃ الطالب صفحہ ۴۴) جبکہ ان زید کے بڑے بھائی حسن مثنیٰ بن حسن کی بھی ایک بیٹی زینب بنت حسن مثنیٰ انہی اموی خلیفہ ولید بن عبدالملک کو بیاہی تھیں (جمہرۃ الانساب صفحہ ۳۶)۔ حسن  مثنیٰ کی دوسری بیٹی  ام قاسم  خلیفہ راشدسیدنا  عثمانؓ کے پوتے مروان بن ابان بن عثمانؓ کو بیاہی تھیں اور جب مروان بن ابان کا انتقال ہوگیا تو ان ام قاسم کی شادی سیدنا حسینؓ کے بیٹے علی بن حسین المعروف زین العابدین سے ہوگئی تھی۔ (جمہرۃ الانساب صفحہ ۳۷) حسن مثنیٰ کی ہی اور بیٹی جنابہ حمادہ بنت حسن سیدنا مروانؓ کے ایک بھتیجے کے فرزند، اسماعیل بن عبدالملک بن الحارث بن الحکم کو بیاہی گئی تھیں۔ (جمرۃالانساب صفحہ ۱۰۰) اس کے علاوہ  سیدنا حسن بن علیؓ کی باقی بیویوں سے  طلحہ، قاسم، ابو بکر، عمرو، یعقوب، عبدالرحمٰن، اسمٰعیل، حمزہ، جعفر، محمد، حسین، یعقوب، عقیل اور ام حسین  متولد ہوئے۔ ان میں سے  حسین بن حسن بن علیؒ کی ایک بیٹی خدیجہ بنت الحسین بن حسن بن علیؒ کی شادی بھی اپنی چچیری بہن حمادہ کے نکاح سے پہلے اسماعیل بن  عبدالملک بن الحارث بن الحکم سے ہوئی تھی جن کے بطن سے حسنؓ کے چار اموی نواسے محمد الاکبرو حسین و اسحٰق و مسلمہ پیدا ہوئے۔ ( جمہرۃ الانساب صفحہ ۱۰۰) سیدنا حسنؓ  کے ان تمام بچوں میں سے نسل جاری رکھنے کا سلسلہ صرف جناب حسن مثنیٰ بن حسن اور زید بن حسن  کی اولادوں سے چلا۔ باقی   ماندہ لڑکے یا تو لاولد رہے یا  پھر ان میں سے کسی کے اولادِ ذکور نہ ہوئیں۔ المختصر سیدنا حسن بن علیؓ  کی کل بیویوں کی تعداد ملا کر بمشکل  دس بھی نہیں بنتی جن سے آپ کی بائیس اولادیں ہوئی اور ان بائیس میں سے صرف دو لڑکوں زید اور حسن مثنیٰ سے ہی نسل چلی۔ کچھ مورخین نے بعض لونڈیوں کا ذکر بھی کیا ہے لیکن اس میں بھی بلا سند روایتوں کے زیرِ اثر کافی کچھ مبالغہ دیکھنے کو ملتا ہے۔ سیدنا حسنؓ کے نکاح و طلاق سے متعلق کچھ روایتیں طبقات ابن سعد میں بھی مروی ہیں لیکن ان میں سے کوئی روایت ایسی نہیں جو اصول الحدیث پر پوری اترتی ہو۔ البتہ یہ تمام روایتیں بھی آپ کی مصدقہ بیویوں سے نکاح سے متعلق ہی ہیں سو ان روایتوں کو مان لینے سے بھی سیدنا حسنؓ کی بیویوں کی تعداد میں اضافہ نہیں ہوتا۔ تحریر: محمد فھد حارث

##############################
https://www.facebook.com/mohammad.f.haris/posts/10158735245474903
امید کی ایک کرن ====== البتہ یہ نہیں پتہ کہ اس میں کہاں تک صداقت ہے، اسی لئے پوسٹ کے آخر میں ڈاکٹر رضوان اسد خان کو مینشن کررہا ہوں۔ وہ شاید اس متعلق کچھ درست بتاسکیں۔ ساتھ ہی ہومیو پیتھک ڈاکٹر صداقت ریاض صاحب کو بھی ٹیگ کررہا ہوں۔ ہومیو پیتھی کی روشنی میں وہ شاید اس متعلق کچھ آگاہ کرسکیں۔ ویڈیو شئیر کروانے کا مقصد محض تسلی دینا ہے کہ جہاں ہم کورونا کے حوالے سے اس قدر ہولناک و مایوس کن خبروں کا تبادلہ کرتے ہیں تو چلیں اس متعلق کچھ خوش آیند باتیں بھی سن لیں۔ اللہ کرے کہ ان باتوں میں سائنسی طور پر صداقت ہو۔ واللہ اعلم۔ پر احتیاط اپنی جگہ ہے۔ Rizwan Asad Khan

##############################
https://web.facebook.com/mohammad.f.haris/posts/10158747957949903
دین و سیاست ===== مسلمانوں پر استعماری قوتوں کے غلبے کے بعد متجددین کی طرف سے بعض ایسے سوال اٹھائے گئے جن کے جوابات  ماضی کے زمانوں میں ایسی بدیہی حقیقتیں تھیں کہ ان پر سوال کرنے کا کوئی ذی عقل سوچ بھی نہ سکتا تھا۔ جیسے یہ سوال کہ کیا اسلام کا حکومت، سیاست اور مسلمانوں کی اجتماعی زندگی سے کوئی تعلق ہے یا نہیں ؟ آج سے پونے دو سو سال قبل تک اسلام مسلمانوں کی زندگی کے ہر گوشے میں یوں رچا بسا ہوتا تھا جیسے گوشت میں ناخن پیوست ہوتے ہیں۔ اسلام کی مسلمانوں کی زندگی میں ایسی حاکمیت ہوتی تھی کہ اس طرح کا سوال اٹھانے کا کوئی جوکھم مسلمانوں میں سے تو کوئی اٹھانے سے پہلے بھی سو دفعہ سوچتا۔ بلکہ اس طرح کا کوئی سوال مسلمانوں کے ذہنوں میں آنا بھی مشکل تھا۔ وہ تو انقلاب فرانس اور نپولین کے بعد جب مغربی افکار نے مصر کی سرزمین میں  پنپنا شروع کیا اور عثمانی خلافت مرد بیمار کی حیثیت سے خود مغربی افکار کے ذریعے اپنی تجدید کے خواب دیکھنے لگی، تب کہیں جاکر اس طرح کے سوالات مسلمانوں کے ذہنوں میں اٹھائے گئے۔ اس متعلق تفاصیل تو یہاں پیش کرنا ممکن نہ ہوگا البتہ جن حضرات کو اس متعلق تفصیلات درکار ہوں وہ جارج اینٹونیس کی کتاب "بیدارئ عرب" کے اردو ترجمہ کا مقدمہ پڑھیں۔ Rehan Umar کے قلم سے نکلا پچاس سے زائد صفحات پر محیط یہ مقدمہ نہ صرف اس کتاب کی جامع تلخیص ہے بلکہ اپنے اندر وہ تمام بیش بہا معلومات رکھتا  جو بتاتی ہیں کہ اسلامی دنیا میں دین و سیاست کو کس طرح سے الگ کرکے نیشنلزم کے ہاتھوں سیکولرازم کا نظریہ پروان چڑھایا گیا۔ بلا مبالغہ اپنی مطالعاتی زندگی کے دوران میں نے جتنے مقدمات پڑھے ہیں، ریحان عمر صاحب کا یہ تحقیقی شاہکار ان میں بہترین مقدمات میں سے ایک ہے۔ یہ مقدمہ اس قابل ہے کہ ان شاءاللہ بشرط فرصت اس پر الگ سے تبصرہ کرنے کا ارادہ ہے۔  تاہم  سر دست بس اتنا عرض ہے کہ مصر میں ۱۸۸۲ عیسوی سے سیکولرازم کے نفاذ کی کوششیں شروع کردی گئی تھیں۔ مصر کی پہلی سیاسی جماعت حزب وطنی (تاسیس ۱۸۹۵ عیسوی) ایک خالص سیکولر جماعت تھی جس کے منشور کی پہلی شق میں واشگاف  الفاظ میں اعلان کردیا گیا تھا کہ حزب وطنی لادین سیاسی جماعت ہے جو  کہ مختلف عقائد و مذاہب کا مجموعہ ہے جن کے پیروکار آپس میں بھائی بھائی ہیں اور ان کے سیاسی و مذہبی حقوق یکساں ہیں۔ مصر میں سیکولرازم کی راہ کو ہموار کرنے میں شیخ محمد عبدہ  (۱۸۴۹ ء تا ۱۹۰۵ ء)نے بہت اہم کردار ادا کیا۔ یہ کہنا تو درست نہیں ہوگاکہ وہ سیکولرازم کے زبردست داعی تھے تاہم اس بات سے مجال انکار نہیں کہ  ہندوستان کے سرسید کی طرح  ان میں اعتزال کے جراثیم موجود تھے   جس کی بناء پر یہ دونوں حضرات مغرب کی پیروی اور ان سے قانون اخذ کرنے میں مسلمانوں کی بھلائی جانتے تھے۔ یہی وجہ تھی کہ محمد عبدہ اور سرسید احمد خان کے فکری اثرات نے مصر اور ہندوستان میں سیکولرازم کو تقویت پہنچانے میں اہم کردار ادا کیا۔ مصر میں محمد عبدہ کا اثر شائد تھوڑا کم دیرپا ہوتا اگر ان کے ہمعصر شیخ عبدالرحمٰن الکواکبی  سن ۱۹۰۲ عیسوی میں میدان میں نہ اترتے جو کہ  صحیح معنوں میں مصر میں سیکولرازم کے پہلے داعی تھے، جنھوں نے اپنی تحریرات اور خطبات میں واشگاف الفاظ میں دنیاوی زندگی پر محنت کرنے اور آخرت کی فکر کو دینی طبقہ پر چھوڑ دینے کی بات کی۔ مصر میں عبدالرحمٰن الکواکبی سیکولرازم کی ترویج و اشاعت میں مصروف تھے تو ہندوستان میں علی گڑھ اسکا مرکز بنا ہوا تھا۔ علی گڑھ سے وابستہ کئی حضرات میں سیکولرازم کے جراثیم واضح طور پر پائے جاتے تھے یہاں  تک کہ ڈاکٹر اسرار احمد کو  ڈاکٹر جاوید اقبال کے سامنے اعتراف کرنا پڑا کہ ان کے والد علامہ اقبال کے بعض  منفرد افکار  ان پر شبلی نعمانی کی علمانیت  کے اثر کی وجہ سے تھے۔ الغرض مصر میں یہ سلسلہ علی عبدالرزاق ازہری،  شیخ عبدالمتعال السعیدی اور خالد محمد خالد وغیرہم کی زیر نگرانی آگے بڑھتا رہا تو ہندوستان و پاکستان میں اس کی آبیاری اسلم جیراجپوری، غلام احمد پرویز، مولانا وحید الدین خان اور جناب جاوید احمد غامدی وغیرہم انجام دیتے رہے، اور اب تو یہ  اثرات یہاں تک تقویت حاصل کر گئے ہیں کہ سیکولرازم کے نفاذ کی بات کرنا معمولات میں ہے جبکہ اسلامی نظام کے نفاذ کی بحث تشدد پسندی کا شاخسانہ سمجھی جانے لگی ہے۔ تحریر: محمد فھد حارث

##############################
https://web.facebook.com/mohammad.f.haris/posts/10158747233354903
اول تو یہی بات ثبوت طلب ہے کہ امام نسائی رحمہ اللہ معاویہ رضی اللہ عنہ کے ناقد تھے۔ بالفرض محال اگر وہ واقعی معاویہ رض کے ناقد تھے تو یہ بات معاویہ رض کے لئے نہیں خود امام نسائی کے لئے معاذاللہ باعث تنقیص و موجب ضلالت ٹھہرے گی۔ صحابہ مانند ماہتاب ہوتے ہیں۔اول تو یہی بات ثبوت طلب ہے کہ امام نسائی رحمہ اللہ معاویہ رضی اللہ عنہ کے ناقد تھے۔ بالفرض محال اگر وہ واقعی معاویہ رض کے ناقد تھے تو یہ بات معاویہ رض کے لئے نہیں خود امام نسائی کے لئے معاذاللہ باعث تنقیص و موجب ضلالت ٹھہرے گی۔ صحابہ مانند ماہتاب ہوتے ہیں۔

##############################
https://web.facebook.com/mohammad.f.haris/posts/10158752435699903
کورونا سے نپٹنے کے لئے ایک ضروری قدم یہ ہے کہ ڈاکٹرز ڈاکٹرز ہی رہیں، عالم دین بن کر فتوی نہ دیں۔  ساتھ ہی علمائے دین سے مودبانہ گزارش ہے کہ شرعی معاملات میں عوام کی رہنمائی کریں،  ڈاکٹر بن کر کورونا کے علاج تجویز کرنے سے قطعی پرہیز کریں۔کورونا سے نپٹنے کے لئے ایک ضروری قدم یہ ہے کہ ڈاکٹرز ڈاکٹرز ہی رہیں، عالم دین بن کر فتوی نہ دیں۔  ساتھ ہی علمائے دین سے مودبانہ گزارش ہے کہ شرعی معاملات میں عوام کی رہنمائی کریں،  ڈاکٹر بن کر کورونا کے علاج تجویز کرنے سے قطعی پرہیز کریں۔

##############################
https://www.facebook.com/mohammad.f.haris/posts/10159020692639903
صحیح بخاری میں موجود بندروں کو رجم کرنے والی روایت =============  ہمارے ایک بہت ہی پیارے اور عزیز دوست نے  چند سطری پوسٹ لکھی کہ "" امام بخاری نے احادیث مرتب کرتے ہوئے راویان کے احوال،ضبط،ثقاہت اور حافظے کی بابت جو سخت فلٹر لگایا ہے وہ واقعی قابل تحسین ہے۔لیکن بعض جگہ اصولِ درایت کے استعمال کو کلیتہً نظر انداز کر گئے ہیں حدیث نمبر ۳۸۴۹ حَدَّثَنَا نُعَيْمُ بْنُ حَمَّادٍ ، حَدَّثَنَا هُشَيْمٌ ، عَنْ حُصَيْنٍ ، عَنْ عَمْرِو بْنِ مَيْمُونٍ ، قَالَ : رَأَيْتُ فِي الْجَاهِلِيَّةِ قِرْدَةً اجْتَمَعَ عَلَيْهَا قِرَدَةٌ قَدْ زَنَتْ فَرَجَمُوهَا فَرَجَمْتُهَا مَعَهُمْ ترجمہ: میں نے زمانہ جاہلیت میں ایک بندریا دیکھی اس کے چاروں طرف بہت سے بندر جمع ہو گئے تھے اس بندریا نے زنا کرایا تھا اس لیے سبھوں نے مل کر اسے رجم کیا اور ان کے ساتھ میں بھی پتھر مارنے میں شریک ہوا۔  واللہ اعلم باالصواب"" اس متعلق کچھ کلام کرنے سے پہلے سب سے پہلے ہم یہ عرض کردیں کہ اگر کسی کو اختلاف کا طریقہ سیکھنا ہے تو ہمارے ان بھائی سے سیکھے۔ نہ کوئی طنز نہ کوئی تشنیع اور نہ کوئی تضحیک۔ کسی جید و بلند مرتبت  عالم کے  مرتبہ کا مکمل خیال رکھتے ہوئے اس سے کیسے  تہذیبانہ اختلاف کیا جاسکتا ہے، یہ اس چند سطری پوسٹ میں نہایت نمایاں ہے۔ اس تمہید کے بعد ہم مناسب سمجھتے ہیں کہ اس روایت کا مفصل ورژن ہدیۂ قارئین کردیا جائے۔  عمرو بن میمون کہتے ہیں کہ میں یمن میں تھا اور اپنے لوگوں کی بکریوں میں ایک اونچی جگہ پر بیٹھا تھا کہ کیا دیکھتا ہوں کہ ایک بندر ایک  بندریا کو لے کر آیا اور اس  کا ہاتھ اپنے سر کے نیچے رکھ کر سوگیا۔ اتنے میں ایک چھوٹا بندر آیا اور بندریا کو اشارہ کیا۔ اس نے آہستہ سے اپنا ہاتھ پہلے بندر کے نیچے سے کھینچا اور چھوٹے بندر کے ساتھ چلی گئی۔ دونوں نے صحبت کی۔ میں دیکھ رہا تھا کہ  صحبت کے بعد بندریا لوٹی اور آہستگی سے اپنا ہاتھ پہلے بندر کے سر کے نیچے ڈالنے لگی۔ جس پر وہ بندر جاگ گیا  اور بندریا کو سونگھ کر چیخ و پکار کرنے لگا۔ جس پر سارے بندر جمع ہوگئے۔  بندر مسلسل بندریا کی طرف اشارہ کرتا تھا اور چیختا جاتا تھا۔ آخر دوسرے بندر  کہیں گئے اور واپس لوٹے تو ان کے ساتھ وہ چھوٹا بندر تھا جسے میں پہچانتا تھا۔ انہوں نے اس بندریا اور اس بندر  کے لیے گڑھا کھودا اور دونوں کو پتھر مار مار کر ہلاک کردیا۔ پس میں نے نبی آدم کے سوا جانوروں میں بھی رجم دیکھا۔ ( تیسیر الباری، تاریخ دمشق، تاریخ کبیر للبخاری، فتح الباری وغیرہم) سو یہ  ہے وہ مفصل روایت جس کو مختصراً امام بخاری نے اپنی صحیح میں نقل کیا۔ اس سلسلے میں سب سے اول تو یہ سمجھ لیا جائے کہ یہ کوئی حدیثِ رسولﷺ نہیں بلکہ ایک تابعی کا قول ہے  جو کہ ان کے ذاتی مشاہدے پر مبنی ہے۔ سو ایسے کسی مشاہدے کو رد کردینے سے کوئی انسان منکر حدیث نہیں ہوجاتا ہے۔ میں یہاں اس سلسلے میں کسی قسم کی  تشریحات نقل نہیں کرونگا کیونکہ سچ تو یہ ہے کہ عرصہ دراز تک  مجھے بھی اس روایت پر اشکال اٹھتا تھا اور اس سلسلے کی بعض تشریحات سے خود کو مطمئن نہیں پاتا تھا لیکن  چند دنوں قبل نیشنل جیوگرافک  پر چمپینزیوں سے متعلق  ایک ڈاکومنٹری دیکھی  جس میں بتایا گیا کہ چمپینزیوں کے دَل یعنی  ٹولی میں تعدد ازدواج کا سلسلہ رائج ہوتا ہے۔ جہاں ایک سردار  چمپینزی کے حرم میں کئی چمپینزیاں ہوتی ہیں جن سے وہ سردار مباشرت کرتا اور ٹولی کے لیے بچے پیدا کرتا ہے۔ ان مادہ چمپینزیوں سے گروہ یا ٹولی کے کسی اور  چمپینزی یا بندر کو مباشرت کرنے کی اجازت نہیں ہوتی۔ ایسا کرنے کی صورت میں  دیگر تمام چمپینزی مل کر اس  چمپینزی کو دَل یعنی ٹولی سے مار بھگاتے ہیں اور بعض صورتوں میں سردار اس پر خونخوار حملہ کرکے اس کو موت کے گھاٹ اتار دیتا ہے۔ یہ چیز صرف بندروں میں نہیں بلکہ شیروں میں بھی پائی جاتی ہے جہاں ایک شیر کے حرم میں کئی شیرنیاں ہوتی ہیں  جو اس کے لیے شکار کرتی ہیں اور ان شیرنیوں کے قریب کوئی دوسرا شیر نہیں آسکتا۔ خلاف ورزی کرنے کی صورت میں ٹولی یا دَل کا سردار شیر دوسرے شیر پر حملہ کردیتا ہے۔  خیر آمدم برسر مطلب اس ڈاکومنٹری میں آگے جاکر دیکھایا  گیا کہ ایک دن    دوپہر کے وقت جب  چمپینزیوں کا پورا گروہ آرام کررہا تھا تو ایک بندر آیا اور اس نے سردار کے ساتھ سوتی بندریا کو کنکر مار کر جگایا اور چپکے سے اپنے پاس آنے کو کہا۔  بندریا اشارہ پاکر اس  کے پیچھے پیچھے چلی گئی۔  ویڈیو میں صاف دیکھا جاسکتا تھا کہ وہ اشارہ کرنے والا بندر اور سردار کے ساتھ سوتی بندریا دونوں  ڈر ڈر کر چھپتے چھپاتے  تھوڑے فاصلے پر واقع جھاڑیوں کی طرف جارہے ہیں۔ جھاڑیوں میں پہنچ کر  ابھی انہوں نے  مباشرت کا عمل شروع ہی کیا تھا کہ درخت پر حفاظت کے طور پر تعینات محافظ بندر نے انہیں دیکھ کر شور مچادیا اور وہ دونوں ہربڑاہٹ میں بھاگے، وہاں موجود ٹولی کے دیگر بندروں نے انکا پیچھا کیا اور ان پر پتھر پھینکے جبکہ سردار بندر غصے سے چیختا چِلاّتا  ان کے پیچھے بھاگا لیکن وہ نکلنے میں کامیاب ہوگئے۔ یہ ڈاکومنٹری دیکھتے ہی  میرے دماغ میں  یہی  خیال آیا کہ بخاری میں موجود بندروں کے رجم والی   روایت سے کوئی حکم شرعی ثابت نہیں ہورہا۔ یہ روایت ہم کو محض ایک خاص جانور کی زندگی کے ایک خاص اجتماعی و انفرادی گوشے سے متعارف کروارہی ہے۔ معترضین سے غلطی یہ ہوئی کہ انہوں  نے اس روایت کو حکمِ شرعی کے ذیل میں دیکھنا شروع کردیا جبکہ یہ محض ایک تابعی کا مشاہدہ تھا جو روات کے صدق کی بناء پر امام بخاری نے اپنی صحیح میں نقل کردیا۔ خود امام بخاری نے اس واقعہ کے نقل سے کوئی شرعی استدلال نہیں کیا۔ بلکہ صرف خبر صادق ہونے کی بناء پر اسکو قول تابعی کے طور پر قبول  اور روایت کیا۔ اب ہوا کچھ یوں کہ 1400 سالوں کے بعد جب انسان نے ترقی کرکے جدید آلات اور کیمروں کے ذریعے اسی جاندار کی زندگی کا مشاہدہ کیا تو اسکو ان جانوروں کی بابت تجربات و مشاہدے سے وہی بات نوٹس میں آئی جو کہ 1400 سال پہلے ایک تابعی نے اپنی آنکھوں سے دیکھی تھی۔ سو اس میں اشکال کوئی نہیں ہے ، بس مشاہدے کی بات ہے۔ جیسا کہ آج کے دور میں بندروں میں مشت زنی بھی دیکھی گئی اور کبوتروں اور کتوں میں ہم جنس پرستی تک نظر آئی ہے۔ ہاں اگر امام بخاری اس روایت سے کسی حکم شرعی پر استدلال کرتے تو  پھر امام بخاری کی فقاہت پر سوال  بھی اٹھایا جاسکتا تھا۔الغرض جو مشاہدہ ایک تابعی نے 1400 سال قبل اپنی برہنہ آنکھوں سے کیا، آج کے ایک نہایت معتمد اور قابل اعتماد چینل نے اسکو کیمرے کی آنکھ سے محفوظ کرلیا۔ بس بات ختم۔ اب اس متعلق کوئی یہ اعتراض کرسکتا ہے کہ  کیا بندروں میں  نکاح ہوتا ہے جو ان تابعی عمرو بن میمون نے اس کو زنا پر قیاس کرلیا۔  دیکھئےراوی نے اس بندریا کو اس بندر کے سرہانے سوتے دیکھا تھا سو اس نے انسانوں کے معاملات پر قیاس کرکے اسکو اس بندر کی بیوی سمجھ لیا جس کو آج کی جدید زولوجی کی تحقیق سے مزید تائید مل جاتی ہے کہ ایک ٹولی  میں موجود  تمام بندریائیں سردار  بندر کی ملکیت تصور ہوتی ہیں اور کوئی دوسرا ان سے تعلقات زن و شو قائم نہیں کرسکتا  اور ایسا کرنے کی صورت میں اسکو پتھر مارے جاتے ہیں۔ سو تابعی نے بھی محض قیاس کے تحت اسکو ساتھ سوئے بندر کی بیوی مان لیا۔ اور باقی جو کچھ ہوا وہ تو ویڈیو میں بھی دیکھا جاسکتا ہے۔ جیسے ہم ویڈیو پر اعتراض نہیں کرسکتے کہ فلم بنانے والے نے کس حیثیت سے زانیہ بندر بندریا کو پتھر پڑوائے بعینہ ویسے ہی ہم راوی پر بھی اعتراض نہیں کرسکتے کیونکہ دونوں محض اپنا مشاہدہ نقل کررہے ہیں۔  اب جہاں تک  بات رہی کہ روایت میں جانوروں کے لیے جو کہ مکلفِ شریعت نہیں زنا اور رجم جیسے الفاظ کیوں استعمال کیے گئے تو اس کا سادہ سا جواب یہ ہے کہ انسان اپنی محدود زبان  اور اس کے محدود تر الفاظ کے سبب انہیں اصطلاحات کو استعمال کرنے پر مجبور ہے جو وہ انسانوں کے لیے استعمال کرتا ہے۔ اسی لیے گائے اور بکری چرتی ہیں لیکن  نوے فیصد انسان ان کے لیے چارہ "کھانے "کے الفاظ ہی استعمال کرتے ہیں۔  اس کی مثال یوں سمجھئے کہ جیسے غالباً برازیل اور  امیزون کے جنگلوں میں ایک خوبصورت چڑیا پائی جاتی ہے۔ جس میں نر خوبصورت و رنگین ہوتا ہے جبکہ مادہ سادہ سی ہوتی ہے۔  بریڈنگ سیزن میں   مختلف نر مادہ کو ریجھانے کے لئے  اس کے سامنے  ایک مخصوص ڈانس کرکے مادہ کو  مرعوب  یعنی  ایمپریس کرنے کی کوشش کرتے ہیں۔ مادہ جس نر سے مرعوب ہوجاتی ہے، اس کے ساتھ صحبت کرتی ہے جبکہ دوسرے بیچارے نر اپنا سا منہ لے کر رخصت لیتے ہیں۔ اب  جب یہ ڈاکومینٹری میں نے پہلی دفعہ نیشنل جیوگرافک پر دیکھی تو  پس پردہ جن صاحب کی آواز تھی انہوں نے اس کے لیے ہندی میں لفظ سوئمبر استعمال کیا۔ سوئمبر اہل ہندوستان کےبادشاہوں کا ایک رواج ہوا کرتا تھا جہاں شہزادی کے سامنے مختلف ریاستوں کے شہزادے اپنے کمالات دکھا کر شہزادی کو ریجھانے کی کوشش کرتے تھے اور شہزادی ان کمالات کے ضمن میں جس شہزادے  کو پسند کرلیتی تھی، اس سے اس کی شادی ہوجاتی تھی۔ اب ظاہر سی بات ہے کہ  محض مخصوص مماثلت کی بناء پر نیشنل جیو گرافک کے کمنٹریٹر نے  پرندوں کے اس ناچ اور  بریڈنگ کے لیے  ہندوستان کے  شاہی رواج پر قیاس کرکے  سوئمبر کا لفظ استعمال کیا۔ اب اگر کوئی اس کو حقیقی سوئمبر پر قیاس کرکے اس واقعہ پر معترض ہو تو کچھ مناسب معلوم نہیں ہوتا۔  پس اس روایت میں بھی یہی ہوا کہ  ایک تابعی نے اپنے مشاہدے کو انسانی معاملات پر قیاس کرکے انسانی اصطلاحات سے بیان کردیا ویسا ہی عمل کو نیشنل جیو گرافک نے انسانی اصطلاحات کے بغیر کی کیمرے میں قید کردیا۔ سو جو چیزفی زمانہ  ہم کیمرے کی آنکھ سے دیکھ کر مانتے ہیں وہی چیز پچھلے دور میں جب کیمرے ایجاد نہیں ہوئے تھے تو  لوگ ثقہ  راویوں  کی خبروں کے ذیل میں مانتے تھے کیونکہ اس دور میں  غیر موجود اور دور پار کے واقعات کو جاننے کا واحد ذریعہ ان واقعات کے وقت موجود لوگوں کے مشاہدے اور ان کے بیانات ہوتے تھےجیسے آج کے دور میں   کیمرے کے ذریعے دور پار کے واقعات کا مشاہدہ کرکے ہم ان پر یقین کرتے ہیں۔ میرے نزدیک تو اس روایت سے یہ بات بھی ثابت ہوتی ہے کہ  ثقہ لوگوں کی کوئی بھی خبر رد کرنے میں  صرف اس لیے جلدی نہیں کرنی چاہیئے کہ وہ ہمارے قیاس یا عقل کے تحت درست معلوم نہیں ہورہی۔ بلکہ  اس متعلق توقف ہی بہتر ہے کیونکہ کیا پتہ چند دنوں بعد کوئی ایسی  جدید تحقیق آجائے جو اس خبر کی مشاہداتی تصدیق کردے جیسا کہ بندروں کے رجم کی اس روایت میں ہوا۔ پس کچھ چیزیں سمجھنے کے لیے وقت لگتا ہے۔ بہت سی باتیں جو نقلیات کے ضمن میں دماغ میں جاگزیں نہیں ہوپاتیں وہ تجربات و مشاہدات  کے ضمن میں مان لی جاتی ہیں۔ البتہ یہ ہر بندے کے مزاج پر منحصر کرتا ہے۔ بقول ڈاکٹر محمود احمد غازی مرحوم ، کچھ لوگوں  کا مزاج عاشقانہ و والہانہ ہوتا ہے جیسے سیدنا عبداللہ بن عمر رضی اللہ عنہ و سیدنا ابو ذر غفاری رضی اللہ عنہ اور کچھ لوگوں کا مزاج عاقلانہ ہوتا ہے جیسا کہ سیدنا عمر رضی اللہ عنہ۔ البتہ عاقلانہ و والہانہ کی یہ تقسیم ثبوت سے ماوراء ہوتی ہے۔ کسی روایت کی نبی صلی اللہ علیہ وسلم سے نسبت ثابت ہوجانے کے بعد ایک مسلمان کے لیے صرف والہانہ مزاج میں ہی خیر رہتی ہے۔ تحریر: محمد فھد حارث

##############################
https://www.facebook.com/mohammad.f.haris/posts/10159024366219903
کچھ فیس بک رفقاء ۔۳ ========= ؎دردِ دل کے واسطے پیدا کیا انسان کو میری فیس بک لسٹ میں بن نصیر صاحب Bin Naseer کے دوست اس مصرعہ کا  مصداق ہیں۔ بن نصیر صاحب جو ایک  عرصہ تک  غالباً مقامِ صحابہ اور پھر شاہد حسین کی آئی ڈی کے ساتھ فیس بک پر موجود رہے، ایک نہایت معتدل اور دردِ دل رکھنے والے انسان ہیں۔ نبیﷺ نے فرمایا کہ جو کسی بیوہ و یتیم کے لیے دوڑ دھوپ کرتا ہے وہ قیامت کے دن میرے برابر میں جگہ پائے گا اور یقیناً شاہد حسین صاحب ایسے ہی ہیں۔  پھر چاہے وہ عام دنوں میں اپنے آس رہنے والے لوگوں کا خیال رکھنا ہو یا پھر لاک ڈاؤن کے دنوں میں  بحالتِ صوم  مستحقین کے لیے بھری دوپہر میں راشن کے لیے بھاگ دوڑ کرنا ہو۔ اللہ ایسا دردِ جگر نصیب والوں کو ہی عطا کرتاہے۔ ساتھ ہی آپ حمیتِ صحابہؓ سے معمور ہیں اور صحابہؓ  سے متعلق نہایت نپی تلی اور محتاط گفتگو کرنے کا قائل و فاعل ہیں۔ آپ کا سب سے بہترین وصف آپ کا اعتدال ہے۔ آپ تعلقات میں مسلکی اختلافات کو در آنے کا نہ موقع دیتے ہیں اور نہ اس چیز کے قطعی قائل ہیں اور اسی سبب اس احقر سے کئی اختلافات رکھنے کے باوجود اس  سے ہمیشہ تہذیب و شائستگی اور محبت سے ہی پیش آتے ہیں۔ اللہ ہمارے اس تعلق کو سدا بنائے رکھے۔ حافظ قمر حسن Hafiz Qamar Hassan صاحب سے  کب شناسائی ہوئی یہ معلوم نہیں ۔ البتہ  شناسائی ہونے کے بعد یہ ضرور معلوم چلا کہ بلا مبالغہ آپ گوہرِ نایاب ہیں۔  علم انسان کے اندر حَلَم کیسے لے کر آتا ہے یہ  آپ کو دیکھ کر پتہ چلتا ہے۔ میں تو آپ کو چھپا رستم کہتا ہوں۔ ایک علم کا سمندر ہے جو حافظ قمر حسن صاحب نے اپنے سینے میں چھپا کر رکھا ہوا ہے۔ ماشاءاللہ سے سند یافتہ عالم ِ دین ہیں لیکن ہر موضوع پر درک رکھتے ہیں خاص کر لسانیات پر تو آپ کی مہارت مسلّمہ ہے۔ حافظ صاحب کے سامنے اردو کا کوئی جملہ لکھتے سو دفعہ سوچنا پڑتا ہے کہ کہیں کچھ ایسا نہ نکل جائے جس پر حافظ صاحب کی پکڑ ہوجائے۔ آپ ماشاءاللہ دارالسلام کے مترجم بھی ہیں اور دارالسلام کی طرف سے کئی کتابیں بھی ترجمہ کرچکے ہیں ۔ آپ ایک بہترین عالم ہی نہیں بلکہ ایک بہترین انسان بھی ہیں۔مجھے نہایت فخر ہے کہ میری آپ سے شناسائی ہے۔ بس ایک شکایت ہے کہ آپ جتنے باعلم ہیں، اتنے اپنے علم کے موتی بکھیرتے نظر نہیں آتے۔ آپ کو اپنا علم عام کرنا چاہیئے۔ آپ جیسے معتدل اہل علم کی نصیحتوں اور تحاریر کی فی زمانہ بہت ضرورت ہے۔ ریحان عمر صاحب Rehan Umar باپ رے باپ ۔ آپ کو دیکھ کر کوئی اندازہ ہی نہیں کرسکتا کہ  یہ سوٹ بوٹ  جینز والا جنٹلمین اندر سے کس قدر ٹھیٹھ مسلمان اور باعلم شخص ہے۔ آپ ان چند اشخاص میں سے ایک ہیں جن کے سامنے اختلاف ہوجانے پر   زبان بند رکھنے میں ہی  عافیت   ہے  کیونکہ آپ کے علم کا اصل اظہار اسی وقت ہوتا ہے اور پھر بندہ سوچتا ہے کہ خاموشی سے  پوسٹ لائیک کرنے والا یہ شخص  اندر سے  علم کا ایک بحرِ بیکراں ہے ۔ مستشرقین کے کاموں پر تو ان شاءاللہ آنے والے وقتوں میں آپ حجت جانے جائیں گے۔ ماشاء اللہ بہترین مترجم بھی ہیں اور آپ کی علمی  شناخت بحیثیت مترجم ہی ہے۔ آپ نے مستشرقین کی کئی کتب  کے انگریزی سے اردو میں ترجمہ کیے ہیں جو کہ ادارہ قرطاس سے شائع ہوچکے ہیں۔ سب سے زیادہ مزا آپ کے جارحانہ کمنٹس پڑھنے میں آتا ہے  جو اصل میں حقائق کو طنز کی چادر میں لپیٹ کر  کمنٹ باکس میں انڈیلا گیا ہوتا ہے۔ بندہ کمنٹس پڑھتا جاتا ہے اور بے اختیار قہقہوں کے ساتھ واہ واہ کرتا جاتا ہے۔ آپ سے بھی بس یہی شکایت ہے کہ آپ جتنے باعلم ہیں، اتنے اپنے علم کے موتی بکھیرتے نظر نہیں آتے ۔ آپ جیسے معتدل اہل علم کی نصیحتوں اور تحاریر کی فی زمانہ بہت ضرورت ہے۔ زبان پہ بارِ خدایا یہ کس کا نام آیا۔ میرے  علمی مُربّی،  میرے استاد، میرے محسن، میرے رہنما ڈاکٹر شاہ فیض الابرار DrShah Faez۔ پتہ نہیں آپ کے بارے میں کیا لکھوں۔ کچھ لکھوں بھی یا نہیں کیونکہ جو  بھی لکھوں ، اس کا حق ادا نہیں کرسکتا۔ کچھ ناعاقبت اندیش سمجھتے ہیں کہ میری بعض "گستاخانہ و جراتمندانہ" تحاریر کے پیچھے شاہ صاحب کا ہاتھ ہوتا ہے جبکہ حقیقت یہ ہے کہ شاہ صاحب ہی سب سے پہلی شخصیت  ہوتے ہیں جو  ان تحاریر کے صفحہ فیس بک پر آنے کے بعد مجھے سرزنش کرتے ہیں۔ سچ تو یہ ہے کہ انتہائی نافرمانبرداری کا مظاہرہ کرتے ہوئے  اکثر آپ کی نصیحتوں سے احتراز کرجاتا ہوں لیکن مجال ہے کہ آپ نے کبھی بُرا منایا ہو، بس کبھی کبھی تھوڑا سخت لہجے میں سمجھا جاتے ہیں۔ اگر آپ کی نصیحتوں پر عمل کیا ہوتا تو آج ہم بھی اتنے  "بدنام" نہ ہوتے۔ آپ نہایت معتدل اور حق پرست انسان ہیں۔ جامعہ مدینہ  سعودی عرب کے سند یافتہ ہیں اور کراچی یونیورسٹی میں تدریس کے فرائض انجام دے رہے ہیں جبکہ کئی سالوں سے جامعہ ابی بکر کراچی جیسے علمی ادارے سے منسلک ہیں۔ میں دعویٰ سے کہہ سکتا ہوں کہ ابھی تک قارئین نے فیس بک پر آپ کے علم کا پانچ فیصدی بھی ملاحظہ نہیں کیا۔ تاریخ نہ صرف آپ کا تخصص ہے بلکہ دلچسپی بھی لیکن نجانے کیوں آپ نے کبھی اس طرف زیادہ توجہ نہیں دی اور ہمیشہ عقائد، سماجیات اور اقتصادیات کو ہی زیادہ زیرِ بحث رکھا اور اسی تعلق سے آپ  کے  ویڈیو لیکچرز مختلف ویب سائٹس پر موجود ہیں۔ آپ سے شکایت تو کرنے سے رہا بس یہی عرض کرسکتا ہوں کہ تھوڑا بہت تاریخ پر بھی خامہ  فرسائی کیجئے تاکہ ہم جیسے تاریخ سے دلچسپی رکھنے والے طالبعلم بھی آپ کی ان علمی مجالس سے  مستفید ہوسکیں۔ (جاری ہے) راقم: محمد فھد حارث

##############################
https://www.facebook.com/mohammad.f.haris/posts/10159031191519903
بے غیرتی یا بے حسی ====== یہ کیا معقول بات ہے کہ کسی بالی ووڈ ایکٹر کی موت کی اطلاع دی جائے اور اس پر اظہار افسوس بھی کیا جائے۔ ساتھ ہی یہ بھی بتایا جائے کہ وہ میری فلاں پسندیدہ مووی کے ہیرو تھے۔ اوہ بھئی! یقینا فلم دیکھنے کی لغو عادت و گناہ سے شاید ہی کوئی بچا ہو لیکن کم از کم اس گناہ کا جہری اقرار تو نہ کرو۔ کوئی نہیں کہتا کہ آپ جھوٹ بولو کہ آپ موویز نہیں دیکھتے لیکن کم از کم اس گناہ کا پرچار تو نہ کرو۔ گناہ پر سکوت بھی کوئی شے ہے یا نہیں۔ لوگوں کو کیا ہوگیا ہے کہ اپنے گناہوں کا جہری اقرار کرتے ہیں؟ کیا انکو نبی صلی اللہ علیہ وسلم کی یہ حدیث بھول گئی ہے کہ اللہ وہ گناہ معاف نہیں کرتا جو انسان علانیہ کرتا ہے (او کما قال)۔ سوشانت سنگھ راجپوت کے مرنے پر ایسا دھچکا کہ بے ساختہ پوسٹیں لکھی جارہی ہیں اور دوسری طرف بے حسی کا یہ عالم کہ امت مسلمہ پچھلے 300 سالوں سے خون میں نہارہی ہے اسکا کوئی ادراک نہیں۔ پڑوسی کے ہاں موت ہوجائے تو انسان ازراہ مروت و تکلف ہی تین دن تک اپنے گھر میں ٹی وی نہیں چلاتا اور یہاں سب کو پی کے، چھچھورے، دھونی کے سوشانت کی فلمیں یاد آرہی ہیں۔ حد ہے بھئی حد ہے۔ کچھ تو لبرل اور اسلام پسندوں میں فرق رہنے دیں۔  پچھلے ماہ کتنے جید عالم اس دنیا سے رخصت ہوگئے تب کسی کو نہ دھچکا لگا اور نہ افسوس ہوا اور یہاں ایک بت پرست مشرک حرام موت اس دنیا سے رخصت ہوا تو سب نے اپنی والز سجا ڈالیں اور وہ بھی ان "مرحوم" فلمسٹار کی تصاویر کے ساتھ۔ تصویر وصویر ابھی سب جائز ہے چلنے دو۔ اضطرار وضطرار تو بیکار کی باتیں ہیں ۔ تف ہے ایسی مسلمانیت پر۔ تحریر: محمد فھد حارث

##############################
https://www.facebook.com/mohammad.f.haris/posts/10159030987459903
اسلام میں خواتین پر ظلم: وراثت میں عورت کا حصہ نصف کیوں؟ ======== پچھلے دنوں ایک صاحب نے ایک تحریر بھیجی جس میں کوئی صاحب  اسلام  کے قانونِ وراثت پر یہ کہہ کر معترض ہورہے تھے کہ دیکھو نیوزی لینڈ میں ایک عورت نے کیسے پورے ملک کو کورونا فری کردیا اور ایک مولویوں کا بنایا ہوا اسلام ہے کہ  اسی  عورت "ذات"  کو ناقص العقل کہتا ہے، وراثت میں ان کا نصف حصہ متعین کرتا ہے وغیرہ وغیرہ۔ ناقص العقل پر تو ہم بعد میں پھر کبھی بات کریں گے ان شاءاللہ البتہ  سرِ دست وراثت سے متعلق بات کرلیتے ہیں۔   دراصل ہمارے یہ جتنے بھائی اسلام کے قانونِ وراثت پر خواتین کے نصف حصے کو لے کر معترض ہوتے ہیں ، ان بیچاروں کا مسئلہ یہ ہوتا ہے کہ انہوں نے شاید کبھی  وراثت سے متعلق دنیا کے مختلف قوانین کا مطالعہ نہیں کیا ہوتا۔  ان کو معلوم ہی نہیں ہوتا کہ وراثت کے باب میں دنیا کے ہر نظامِ قانون نے ٹھوکر کھائی ہے۔ ہر مذہب، ہر ثقافت، ہر تہذیب نے اس معاملے میں ناانصافیاں برتی ہیں ماسوائے دینِ اسلام کے۔ مغرب میں آج بھی خواتین کا ایک بہت بڑا طبقہ ایسا ہے جس کو روایتی انگریزی قانون کے مطابق  مورث کے کروڑوں کے ترکہ میں سے ایک پیسہ وراثت کے ذیل میں  نہیں ملتا ۔  اسی بات کی طرف اشارہ کرتے ہوئے ڈاکٹر محمود احمد غازی مرحوم نے    فرمایا تھا کہ مغرب  میں آج بھی  Primogeniture پرائمو جنیچر کا اصول کار فرما ہے۔ پرائموجنیچر کے معنی یہ ہیں کہ مرنے والے کی میراث کا واحد وارث صرف سب سے بڑا بیٹا ہوگا۔ سب سے بڑے بیٹے کے علاوہ ہر شخص میراث سے محروم ہے۔ یہ اصول پہلے پورے انگلستان  اور پورے یورپ میں سو فیصد جاری تھا۔ اب پچھلے پچاس ساٹھ سال سے اس کا دائرہ ذرا محدود ہوگیا ہے۔ لیکن اب بھی وہاں کے جتنے Lords لارڈز اور  Landed Aristocracy لینڈڈ  اریسٹوکریسی سے وابستہ  جتنے بڑے بڑے لوگ ہیں وہ اسی قانون کے پیرو کار ہیں۔ جبکہ اسلامی شریعت میں وراثت کے حصے مقرر کرنے  میں بنیادی اصول یہ پیشِ نظر رکھا گیا ہے کہ کس کی ذمہ داری کیا ہے؟ جس کی ذمہ داری زیادہ ہے اس کو زیادہ حصہ ملے گا اور جس کی ذمہ داری کم ہے اسے کم حصہ ملے گا۔   بعض جگہوں پر مرد اور عورت دونوں کے لیے برابر حصہ مقرر  ہے  جیسے ماں کو بھی چھٹا حصہ ملے گا اور باپ کو بھی چھٹا حصہ ملے گا اور بعض صورتوں میں بہن بھائیوں کا حصہ برابر ہے اور وہاں بھی دونوں کو چھٹا حصہ ملے گا۔ بعض جگہ عورتوں کا حصہ مردوں کے مقابلے میں زیادہ بن جاتا ہے اور بعض جگہ مردوں  کو زیادہ حصہ ملتا ہے اور عورتوں کو کم حصہ تفویض کیا جاتا ہے۔ دراصل اسلام نے وراثت کو معاشی ذمہ داریوں سے جوڑا ہے۔ اسلامی قانون کی رو سے ہر قسم کی معاشی ذمہ داری مرد کے کاندھوں پر ہوتی ہے جبکہ عورت ان  ذمہ داریوں سے مستثنیٰ ہوتی ہے۔  اس کو اس مثال سے سمجھیے کہ  مرد اپنے بیوی بچوں پر خرچ کرتا ہے۔ اگر اس کے بوڑھے والدین زندہ ہوں گے تو ان کی کفالت کی ذمہ داری بھی مرد پر ہی ہوگی۔ پھر ایسے حالات بھی ہوسکتے ہیں جن میں اسے نادار بہن بھائیوں کی اور بعض قریبی رشتہ داروں کی بھی مالی ذمہ داری اٹھانی پڑے۔ اس طرح اس کے پاس آنے والا سرمایہ مسلسل خرچ ہوتا رہتا ہے۔ اس کے برخلاف عورت اگر صاحبِ حیثیت  ہے تو اسے زیادہ سے زیادہ اپنے اخراجات برداشت کرنے ہوں گے، اپنی ایک ذات کے علاوہ کسی دوسرے کی معاشی ذمہ داری اس پر عائد نہیں ہوتی۔یہاں تک کہ شادی کے بعد تو اس پر اپنی معاشی ذمہ داری بھی نہیں رہتی اور وہ بھی مرد کی ذمہ داری بن جاتی ہے۔ اس کے شوہر پر اس کا نان نفقہ لازم ہوجاتا ہے چاہے وہ خود ارب پتی ہی کیوں نہ ہو۔ سو جب مرد اور عورت کی معاشی ذمہ داریوں میں فرق ہے تو پھر ان کے وراثت کے حصے میں بھی فرق ہونا چاہیئے۔ مرد کو وراثت میں سے حصہ اس لیے زیادہ ملتا ہے کہ جن لوگوں کی میراث وہ پاتا ہے،  بعض حالات میں  ان کی معاشی کفالت اس کے ذمہ آسکتی ہے۔ سو  جب وہ معاشی کفالت کے لیے کفیل ٹھہر رہا ہے تو پھر عدل کا تقاضہ یہی ہے کہ اس کو میراث میں سے حصہ بھی زیادہ ملنا چاہیئے۔ بلکہ ایسی صورت میں تو اگر عورت کو کوئی حصہ نہ بھی ملے تو کم از کم مغربی قوانین کے تحت  تو یہ درست ہی ہوگا کیونکہ عورت جن کی  موت کے بعد ان کی میراث میں سے حصہ پارہی ہے، ان کی کسی قسم کی معاشی کفالت ارزوئے شریعت کبھی اس کی ذمہ داری نہیں رہی۔ اسی طرح  شوہر مرے تو بیوہ کو اس کی میراث میں سے جو حصہ ملتا ہے وہ اس حصہ کا نصف ہوتا ہے جو بیوی کے مرنے کی صورت میں شوہر کو اس کی میراث سے ملے گا۔ کہنے والے اس کو  عورت کے ساتھ زیادتی کہتے ہیں۔ جبکہ درحقیقت یہ بھی کوئی زیادتی نہیں ہے۔ بلکہ ایک طرح سے عورت کو  ہی زیادہ نوازنا ہے۔ کیونکہ  عورت معاشی ذمہ داریوں سے آزاد ہے۔ نکاح کی صورت میں اس کو شوہر سے  مہر بھی ملتا ہے جو کہ بیوہ ہونے کے بعد اس سے واپس نہیں لیا جاتا بلکہ اس کے پاس  ہی رہتا ہے، اس کے علاوہ شادی کے موقع پر اس کو مختلف تحائف اور زیورات بھی ملتے ہیں جن کی وہ مرتے دم تک مالک ہوتی ہے  اور ساتھ ہی وہ میراث الگ سے پاتی ہے۔ جبکہ شوہر کے ساتھ ایسا کوئی معاملہ نہیں ہوتا۔ سو اگر اس معاملے میں وراثت میں "عدم مساوات" نہ ہو تو یہ "عدم عدل" ہوگا۔  اب اگر بیوی کے انتقال کے بعد شوہر دوسری شادی کرے تو اسے نئی بیوی کا بھی مہر دینا ہوگا اور نفقہ برداشت کرنا ہوگا لیکن شوہر کے انتقال کے بعد بیوی دوسرا نکاح کرے تو اسے دوبارہ مہر ملے گا اور اس کا نفقہ بھی دوسرے شوہر پر واجب ہوگا۔ ان سارے معاملات پر غور کیا جائے تو کیا یہ انصاف ہوگا کہ وراثت میں  شوہر کا حصہ  بیوی کے حصہ کے برابر ہو؟  ۔ اسی بات کی طرف علامہ ابن کثیر نے اپنی تفسیر میں اور علامہ رشید رضا مصری نے اپنی تفسیر المنار میں اشارہ کیا ہے کہ  ایک مرد کا حصہ دو عورتوں کے حصہ کے برابر رکھنے  میں حکمت یہ ہے مرد کو اپنے اوپر بھی اور اپنی بیوی پر بھی خرچ کرنا پڑتا ہے لہٰذا اس کے دو حصے ٹھہرتے ہیں جبکہ عورت صرف اپنی ذات پر خرچ کرتی ہے۔ اگر شادی ہوجائے تو اس کا اپنا نفقہ بھی اس کے شوہر پر واجب ہوجاتا ہے۔ وراثت کے حصوں کی یہ تقسیم معاشی ذمہ داریوں سے نتھی ہیں اس کی ایک اور بین مثال یہ ہے کہ  جہاں مرد کی معاشی ذمہ داریا ں کم ہوجاتی ہیں وہاں اسلام نے عورت اور مرد کے حصوں کے درمیان کوئی فرق نہیں رکھا اور دونوں کو میت کے   ترکہ میں سے مساوی حصہ دلوایا ہے  جیسا کہ میت کی اولاد ہو تو اس کے ماں باپ  دونوں کا وراثت میں ایک حصہ رکھا ہے۔ اس کی  ایک وجہ  تو یہ ہے کہ اولاد کا حق مقدم ہے۔ دوسری وجہ یہ ہے کہ جس شخص کی اولاد بھی صاحبِ اولاد ہو وہاں اس کی ذمہ داریاں بڑی حد تک کم یا ختم ہوجاتی ہیں۔ ہاں اگر  میت کے اولاد نہیں ہے  اور میت کا باپ صاحبِ اولاد ہے تو پھر باپ کو ماں کے مقابلے میں زیادہ حصہ ملتا ہے کیونکہ باپ پر میت کے بھائی بہنوں کی کفالت کی ذمہ داری عائد ہوتی ہے۔  پس یہ کہنا کہ ہر حال میں عورت کو مرد سے کم حصہ ملتا ہے، اسلامی قانونِ وراثت سے ناواقفیت کا شاخسانہ ہے۔ اس کو  دوسری مثال سے  بھی سمجھا جاسکتا ہے کہ ازروئے شریعت خونی رشتوں میں جو  میت  سے جتنا قریب ہوتا ہے، اسی قدر اس کا حق مقدم ہوتا ہے۔ دور کے رشتہ دار اسی وقت  مستحق ہوں گے جبکہ قریب کے رشتہ دار موجود نہ ہوں یا قریب کے رشتہ داروں کو ان کا متعین حصہ ملنے کے بعد ترکہ بچ جائے۔ اس اصول کے تحت جو عورت میت سے رشتہ میں قریب ہے، اس کا حق اُس مرد سے زیادہ ہوسکتا ہے جو میت سے رشتہ میں دور ہے۔ فرض کیجئے کہ میت کے صرف ایک بیٹی اور ایک بھائی ہے تو میت کا ترکہ دونوں  میں مساوی تقسیم ہوگا۔ اگر ایک بیٹی اور دو بھائی ہیں تو لڑکی کو نصف یعنی ۲/۱ اور دونوں بھائیوں کو باقی نصف ملے گا۔  اس حساب سے  بھائیوں  یعنی مرد کے حساب میں بیٹی  یعنی عورت سے نصف حصہ آیا گویا یہاں عورت کا حصہ مرد کے حصے سے بڑھ  کر دوگنا ہوگیا۔ الغرض ایسی کئی مثالیں پیش کی جاسکتی ہیں جن  سے  ہمارے ان مستغرب بھائیوں کے  اس الزام کی قطعی تردید ہوجاتی ہے کہ وراثت کے بارے میں "مولویوں" نے عورت پر کوئی ظلم کررکھا ہے۔  اسلام کا قانونِ وراثت ناقابلِ یقین حد تک عقلی و منطقی تقاضوں سے ہم آہنگ ہے۔ اس میں نہ تو مرد کے ساتھ جانبداری برتی گئی ہے اور نہ عورت کے ساتھ زیادتی ہوئی ہے۔ اسلام نے ایک طرف میت سے عورت کے رشتے کو اہمیت دی ہے تو دوسری طرف مرد کی معاشی ذمہ داریوں کا خیال کیا ہے اور اسی سبب وراثت میں عورت کا حصہ کہیں کم ہے تو کہیں زیادہ اور بعض حالات میں عورت اور مرد دونوں کے حصے مساوی بھی رکھے گیے ہیں۔  یہ قرابتداری اور معاشی ذمہ داریوں کے درمیان بے مثال توازن ہے۔ اسی توازن کی بناء پر ہم کہہ سکتے ہیں کہ جس معاملے میں دنیا کے ہر نظام  ہر مذہب نے ٹھوکر کھائی اس معاملے میں نہایت عقلی و منطقی بنیادوں پر ترکہ کی تقسیم یہ ثابت کرنے کو کافی ہے کہ  اسلام مولویوں کا بنایا دین نہیں بلکہ اللہ کی اتاری شریعت ہے۔ یقین جانئے یہ تو پھر بھی اسلام  نے  عورتوں کو   معاشی ذمہ داریوں سے فارغ رکھ کر وراثت میں سے بہت کچھ نواز دیا۔  اگر یہی مغرب عورتوں پر سے معاشی  ذمہ داریاں رفع کردے تو وراثت میں عورتوں کو یہ  آدھا حصہ بھی نہ دے۔  بقول سید مودودی، مغرب نے عورتوں کو جتنے حقوق دئیے ہیں، وہ عورت بنا کر نہیں بلکہ مرد وں کی ذمہ داریاں تھما کر دئیے ہیں۔  تحریر: محمد فھد حارث

##############################
https://www.facebook.com/mohammad.f.haris/posts/10159034556404903
سوشانت سنگھ راجپوت کی موت ======== جب سے  بھارتی اداکار سوشانت سنگھ راجپوت کی  موت سے متعلق اپنے خیالات کا اظہار کیا ہے لوگوں کے نہایت عجیب و غریب تبصرے اور تحاریر پڑھنے کو مل رہی ہیں۔ یہاں تک کہ بعض حضرات نے تو باقاعدہ لمبی لمبی تحریریں لگا کر آنجہانی سوشانت صاحب کو "مرحوم" تک ثابت کرنے کی کوشش کی ہے۔ خیر آمدمِ برسرِ مطلب صرف اتنا عرض کرنا ہے کہ ہمارے یہ دوست و حضرات ایک عام غیر مسلم اور ایک بالی ووڈ  اداکار کی موت میں فرق نہیں کرپارہے ہیں۔ دیکھئے ایک عام غیر مسلم کی وفات پر اس کے گھر والوں سے تعزیت بھی کی جاسکتی ہے، اظہارِ افسوس بھی ہوسکتا ہے اور انا للہ و انا الیہ راجعون بھی پڑھا جاسکتا ہے۔ لیکن ایک ایسا غیر مسلم جو اپنی برائیوں کا داعی ہو، جو ایک قبیح  و فحش نظام کا نہ صرف حصہ ہو بلکہ اس کا پرجوش مبلغ بھی ہو۔ جو اپنی قحبہ گری کو نہ صرف سندِ  جواز مہیا کرتا ہو بلکہ مسلم امہ سمیت پوری دنیا کو اس کی رنگینیوں کی طرف دعوت دینے والا بھی ہو تو پھر ایسے غیر مسلم اور عام غیر مسلم کی موت میں لا محالہ فرق کیا جائے گا۔ جب کوئی  بُرا شخص  لوگوں کے لیے آئیڈیل بننے لگے تو پھر عام لوگوں کی نسبت اس  غلط شخص کی برائی زیادہ وضاحت سے لوگوں کے سامنے آشکارہ کرنی ہوتی ہے تاکہ لوگ اس کی مسحور کن شخصیت یا طرزِ زندگی سے متاثر ہوکر اس برائی  سے مرعوب نہ ہو اور یا اس کی غلاظتوں سے اپنی زندگی کو آلودہ نہ کریں۔ شریعت ایسے  غیر مسلم انسان اور عام غیر مسلم میں فرق کرتی ہے۔  خود سیرت میں اس کی مثالیں موجود ہیں کہ  جب ایک یہودی کا جنازہ آپﷺ کے سامنے سے گزرتا ہے تو آپﷺ  کھڑے ہوجاتے ہیں، پوچھنے والا پوچھتا ہے کہ اے نبی ﷺ ! وہ تو یہودی تھا تو آپﷺ جواب دیتے ہیں کہ کیا وہ انسان نہ تھا؟ جبکہ دوسری جگہ ہم دیکھتے ہیں کہ آپﷺ غزوۂ بدر کے مقتولین میں نہایت قد آور عزت دار سردارانِ قریش کی لاشوں کو گھسیٹوا کر بدر کے کنویں میں پھینکوادیتے ہیں اور ان سے تضحیکاً و تادیباً کلام کرتے ہیں۔ یہاں ہم کو آپﷺ کے دو مختلف روئیے دو مختلف غیر مسلموں کے ساتھ نظر آتے ہیں اور اس کی وجہ نہایت واضح ہے۔ سیرت ایسی مثالوں سے بھری پڑی ہے جہاں خود آپﷺ نے غیر مسلموں کے مابین ان کے رویوں ان کے  کرداروں کے سبب فرق کیا ہے۔ مسلم معاشرے میں بالعموم اور برِ صغیر کے مسلمانوں میں بالخصوص بالی ووڈ کی فلموں اور اداکاروں کی وجہ سے جس قدر فحاشی و عریانی پھیلی ہے، جس قدر بے حیائی کا رواج عام ہوا  ہے، جس قدر ہماری قدریں بدلی ہیں، ان کے مضر اثرات سے ہر خاص و عام واقف ہیں۔ یہ اشخاص، یہ ہیروز ہماری نئی نسل کے آئیڈیل بن چکے ہیں۔ ہمارے بچے ان کی سی زندگی گزارنے کے خواب دیکھتے ہیں، ان  کا سا رہن سہن اختیار کرنا چاہتے ہیں، ان  ہی کی طرح لڑکیوں سے فلرٹ کرنا چاہتے ہیں۔ غرض ان ہی اداکاروں کے ذریعے نہایت ہی خوبصورت و مسحور کن  جاموں  میں ڈھانپ کر بے حیائی کو ہمارے معاشروں میں  انڈیلا گیا ہے، ہماری نوجوان نسل کے دماغوں میں بے حیائی کو مباح خواہشات بنا کر سرایت کروایا گیا ہے۔ ایسے لوگوں کی موت اور ایک عام غیر مسلم کی موت کا کیسے تقابل کیا جاسکتا ہے؟ یہ ممکن ہی نہیں ہے۔ ان کی موت اور پھر اس کی تشہیر، ان کے ساتھ ہمدردی ان کے بدقماش و بے حیائی والے پیشے کے سبب مذموم ٹھہرجاتی ہے کیونکہ وہ لامحالہ ان کو عوام کی نظروں میں مزید ہیرو مزید معصوم بناتی ہے۔ خود دیکھ لیجئے آج اسی اداکار سوشانت کے ملک میں  سینکڑوں مسلم نوجوان قتل ہوئے، کشمیر میں خواتین کی عزتیں لوٹی گئیں، سوشانت سے زیادہ کڑیل و حسین و کم عمر کشمیری نوجوانوں کو بے دردی سے قتل کیا جارہا ہے لیکن کیا ہم ان کا درد اس طرح محسوس کرپائے جیسے کہ آج  ہم اپنے بعض احباب کو دیکھ رہے ہیں کہ ان کو سوشانت کی جوان موت کا درد محسوس ہورہا ہے۔ تو بھائی میرے! ایک عام غیر مسلم کی موت اور اپنی فحاشی کی دنیا کی طرف دعوت دینے والے غیر مسلم کی موت میں فرق کرنا سیکھئے۔ اس کی  مزید مثال یوں  سمجھئے کہ  آپ کے محلے میں ایک شریف غیر مسلم خاتون رہتی ہیں جن کا اچانک سے انتقال ہوجاتا ہے۔ ان کے انتقال کی خبر ملتے ہیں لازمی بات ہے کہ آپ ان کے گھر جائیں گے، ان کے اہلخانہ سے اظہارِ تعزیت کریں گے اور ان کو اپنے کسی بھی قسم کے تعاون اور مدد کی پیشکش کریں گے بلکہ سوگ کے دنوں میں  ان کے گھر میں کھانے پینے کا  انتظام بھی کریں گے۔ ان تمام معاملات میں کوئی قباحت نہیں۔ اس کے بعد کیا ہوتا ہے کہ کچھ دنوں بعد  آپ کے علاقے میں ایک غیر مسلم قحبہ گری کرنے والی عورت آکر مقیم ہوجاتی ہے اور چند دنوں بعد آپ کو پتہ چلتا ہے کہ اس کی وجہ سے آپ کے علاقے کے نوجوان بچوں کی سیرت متاثر ہورہی ہے۔  مسلمان بچیاں  اس عورت کے سے انداز و اطوار اختیار کررہی ہیں جبکہ نوجوان بچے اس کی بالا خانے پر کھینچے چلے جارہے ہیں۔  اس سبب سے آپ کا شریف محلہ سخت اذیت و پریشانی کا شکار ہے کہ اس کی نوجوان نسل اس عورت کی وجہ سے تباہ ہورہی ہے۔ ایسے میں ایک دن آپ کو معلوم پڑتا ہے کہ وہ عورت خود کشی کرکے اس دارِ فانی سے کوچ کرگئی ہے تو اب آپ اس کی موت پر شکر بجا لائیں گے، اطمینان کا سانس لیں گے یا پھر اظہارِ افسوس کریں گے؟ اپنے دل پر ہاتھ رکھ کر کہیے کہ کیا آپ کا رویہ دونوں غیر مسلم خواتین کی موت پر یکساں ہوسکتا ہے؟ یقیناً نہیں۔ تو پھر آپ کیسے سوشانت سنگھ کی موت کو ایک عام غیر مسلم کی موت پر قیاس کرسکتے ہیں۔ خود دیکھ لیجئے کہ یہ میڈیا کی صنع  کی ہوئی رنگین دنیا اور اس کے جذبات ہی ہیں کہ آپ کو سوشانت نہایت مظلوم نظر آرہا ہے اور جان نہ پہچان میں تیرا مہمان کے مصداق آپ اس کی موت پر نہایت غم زدہ ہیں۔ کیونکہ آپ کے میڈیا نے آپ کو اس کا ایسا امیج دکھایا ہے۔ ورنہ آج سے صرف  سو دیڑھ سو سال قبل  یہ اداکار بھانڈ کہلاتے تھے جن کی حرکات و اداکاری سے لوگ محظوظ تو ضرور ہوتے تھے لیکن ان کو اپنے برابر تک بٹھانا پسند نہ کرتے تھے، ان کے ساتھ رشتہ داری کرنا یا ان کے لیے آنسو بہانا تو دور کی بات تھی۔ لیکن صرف چند دہائیوں میں آپ کی قدریں اس قدر بدل گئیں کہ آج آپ ان  کے غیر مسلم ہونے کے باوجود ان کے لیے مغفرت کی دعا کے جواز نکال رہے ہیں۔ سو میرے بھائیو! بات سمجھئے۔ سوشانت کی موت ایک عام غیر مسلم کی موت نہیں ہے سو اس کو عام غیر مسلم کی موت پر قیاس کرکے اپنے مذموم اقدامات کے لیے جواز نہ نکالیے۔ یہ ایک ایسے غیر مسلم کی موت ہے جو اپنی فحاشی، اپنی برائی کا  پرجوش داعی اور آپ کی نوجوان نسل کو ایک بے حیا اور چکا چوند کردینے والی دنیا کو آئیڈیل دکھانے والے بہت سے اشخاص میں سے ایک تھا۔ ایسے حضرات کی موت پر سب سے صائب ردعمل  صرف سکوت ہے اور اس سے زیادہ کچھ نہیں۔ تحریر: محمد فھد حارث

##############################
https://www.facebook.com/mohammad.f.haris/posts/10159041335474903
دیکھتی آنکھوں سنتے کانوں کو طارق عزیز کا آخری سلام ============== بچپن میں دو معلوماتی پروگرام والدہ کی ہدایت پر گھر والوں کے ساتھ بیٹھ کر دیکھنا از بستہ ضروری ہوتا تھا۔ پہلا قریش پور اور عبیداللہ بیگ کا "کسوٹی" اور دوسرا "نیلام گھر"۔ جمعرات کی رات پی ٹی وی خبر نامہ سے گھنٹہ پہلے ٹھیک آٹھ بجے نیلام گھر آتا تھا۔ دیکھتی آنکھوں اور سنتے کانوں سے شروع ہوتا اور پاکستان زندہ باد کے نعرے پر ختم ہوتا۔ پروگرام کا ایک ایک سیگمنٹ کوئی نا کوئی مفید پہلو اپنے اندر رکھتا تھا۔ نہ آج کے کوئز شوز کی طرح کوئی بیہودگی ہوتی تھی اور نہ ہی کوئی لچر پن۔ جس میں نہ کوئی عامر بھائی عامر بھائی کہتا موٹر بائکیں مانگتا تھا اور نہ کوئی ڈانس کرکے تحائف جیتتا تھا۔ ایک ایسا تفریحی پروگرام جو پرائم ٹائم پر چلنے کے باوجود صرف میرٹ کی بنیاد پر لوگوں کو نوازتا تھا۔ 70، 80 اور 90 کی دہائی میں پاکستان کی لوکل انڈسٹریز کی جتنی مارکیٹنگ نیلام گھر، طارق عزیز شو اور بزم طارق عزیز نے کی ہے وہ بڑی بڑی ایڈ ایجنسیز سے بھی نہ بن سکتی تھی۔ یہ پروگرام صرف معلوماتی ہی نہ تھا بلکہ پاکستانی کی لوکل معیشت اور انڈشٹریز کو پوری شدومد سے پروموٹ کرنے والا بھی تھا۔ گجرات فین، سپر ایشیا واشنگ مشین، کسان بناسپتی گھی غرض کونسی لوکل انڈسٹری نہ ہوگی جس کو اس پروگرام نے پروموٹ نہ کیا ہو۔  مہذبانہ اشعار پر مبنی بیت بازی کے مقابلے، کار جیتنے کے لیے کوئز پروگرام اور نوبیاتا جوڑوں کے لیے دیسا دا راجا میرے بابل دا پیار ویر میرا گھوڑی چڑھیا کے لوک گیت کے ساتھ قیمت کا اندازہ لگانے والا سیگمنٹ۔ الغرض ہر سیگمنٹ ہر حصہ بہترین، تہذیبانہ و معلوماتی۔ پروگرام میں میزبان کے ساتھ جو زنانہ معاونین ہوتی تھیں وہ بھی سر پر مکمل دوپٹہ لیے بغیر کسی پھکڑ پن کے شائستگی کے ساتھ خدمات انجام بجا لاتی نظر آتی تھیں۔  پھر میزبان خود ایک نہایت مہذب و تمیز دار و پڑھا لکھا انسان جو کہ پوچھے جانے والے ہر سوال کا جواب از خود اپنی معلومات کی بناء پر پہلے سے جانتا تھا۔ پروگرام کے ہر شعبہ میں جس کی شمولیت آج کے جہلا میزبانوں کی طرح نہیں بلکہ ایک پڑھے لکھے استاد کی طرح ہوتی تھی۔ جو بیت بازی کا مقابلہ نہایت خوبصورت لہجے میں پڑھے گئے مہذب شعر سے کرتا تھا اور جس کا اختتام بھی اس کے چنے ہوئے کسی خوبصورت شعر پر ہوجاتا تھا۔ جس کے لہجے کی ندرت اس قدر منفرد تھی کہ وہ عام سا شعر بھی پڑھ دیتا تھا تو دل و دماغ پر نہایت فرحت بخش اثر ہوتا تھا۔ جو اکثر و بیشتر اپنے جملوں سے اسلام کا کوئی نا کوئی پیغام نہایت بلیغ انداز سے ذہنوں پر چھوڑ جاتا تھا جو اس بات کی غمازی کرتا محسوس ہوتا تھا کہ میڈیا کی چکا چوند دنیا سے تعلق رکھنے کے باوجود میزبان نہ صرف اسلامی اقدار کا قدر شناس ہے بلکہ اسلام سے متعلق اپنے مخلص جذبات کا داعی بھی ہے۔ ایک ایسا محب وطن و اسلام پسند میزبان جس کا پروگرام اس نوعیت کا تھا کہ گھنٹہ گزرنے کے بعد اس بات کی خوشی ہوتی تھی کہ آج بہت کچھ نیا و معلوماتی سیکھ کر اٹھے ہیں۔ وقت ضائع نہیں کیا۔  شومئی قسمت کہ آج یہ محب وطن پاکستانی بھی اپنے خالق حقیقی سے جاملا۔ وہ شخص  جس نے  نومبر 1964 میں پاکستان ٹیلی ویژن کی پہلی لائیو براڈ کاسٹ کے ساتھ اس سرکاری ادارے کا افتتاح کیا تھا۔ جس کا کیرئیر ریڈیو پاکستان سے بسمہ اللہ الرحمن الرحیم پڑھ کر شروع ہوا اور  بزم طارق عزیز میں پاکستان زندہ باد کے نعرے پر اختتام پذیر ہوگیا۔ مرحوم جس دنیا سے تعلق رکھتے تھے، اس میں کئی خلاف شریعت چیزیں اور بے اعتدالیاں ہوجانا عام بات ہے لیکن میری ناقص معلومات کی حد تک سوائے دو سے تین فلموں میں کام کرنے کے علاوہ مرحوم کافی حد تک ان بے اعتدالیوں سے اپنا دامن بچا کر اس دنیا سے رخصت ہوئے۔ ان کے آس پاس اور جاننے والے لوگ ہمیشہ ان کے بارے میں تین چیزوں کی شہادت دیتے نظر آئے ہیں کہ آپ نہ صرف ایک محب وطن پاکستانی و اچھے انسان تھے بلکہ ایک مخلص و فخر مند مسلمان بھی تھے۔  مشرقی، دینی اور پاکستانی اقدار کا پاسدار۔ ایسا شخص جسے شہرت و ناموری نے اپنے مذہب و اپنی مٹی سے دور نہیں کیا۔۔ ایسے باکمال لوگ کسی بھی قوم کا سرمایہ ہوتے ہیں۔ اللہ مرحوم کی لغزشوں کو معاف کرے اور آپکے لیے آخرت کا سفر آسان کرے۔ تحریر: محمد فھدحارث

##############################
https://www.facebook.com/mohammad.f.haris/posts/10159041191049903
اہلبیت رسولﷺ کا اولین مصداق: ازواج النبیﷺ =========== دوست نے سوال کیا کہ انما یرید اللہ لیذھب  عنکم الرجس اھل البیت   میں کون سے اہلبیت کا ذکر ہے۔  اس سوال کے جواب کے لیے  مناسب ہے کہ سورۃ الاحزاب کی  ان آیات کا سیاق و سباق دیکھ لیتے ہیں۔ سورۃ الاحزاب آیت نمبر ۲۸ سے اللہ تعالیٰ نبیﷺ کی بیویوں  کو  یایہا النبی قل لا زواجک کے تحت خطاب کرتے ہیں اور پھر آیت نمبر ۲۹ تو شروع ہی امہات المومنین کو براہ راست مخاطب کرکے کرتے ہیں یعنی یا نساء النبی من یات منکن  اور یہ خطاب آیت نمبر ۳۴ تک چلتا ہے جس کے  درمیان میں آیت نمبر۳۳ کے ذیل میں یہ آیت یعنی انما یرید اللہ لیذھب نازل ہوتی ہے۔ گویا آیت نمبر۲۸ سے لے کر آیت نمبر ۳۴ تک  ہر آیت میں نبیﷺ کی بیویوں کو خطاب کیا جارہا ہے  یہاں تک کہ آیت نمبر ۳۳ جس میں انما  یرید  اللہ لیذھب عنکم الرجس اھل البیت  کے الفاظ آئے ہیں وہ بھی آدھی آیت ہے جبکہ یہ آیت یعنی آیت نمبر ۳۳ بھی  امہات المومنین کو خطاب کرتے ہوئے وقرن فی بیو تکن سے شروع ہوتی ہے۔ گویا سورۃ الاحزاب کی  مندرجہ ذیل آیات میں ایسا کوئی قرینہ پایا  ہی نہیں جاتا کہ ان آیات کا مصداق امہات المومنین کے علاوہ اور کسی کو سمجھا جائے۔ آیات ملاحظہ ہوں: يَـٰٓأَيُّہَا ٱلنَّبِىُّ قُل لِّأَزۡوَٲجِكَ إِن كُنتُنَّ تُرِدۡنَ ٱلۡحَيَوٰةَ ٱلدُّنۡيَا وَزِينَتَهَا فَتَعَالَيۡنَ أُمَتِّعۡكُنَّ وَأُسَرِّحۡكُنَّ سَرَاحً۬ا جَمِيلاً۬ (٢٨) وَإِن كُنتُنَّ تُرِدۡنَ ٱللَّهَ وَرَسُولَهُ ۥ وَٱلدَّارَ ٱلۡأَخِرَةَ فَإِنَّ ٱللَّهَ أَعَدَّ لِلۡمُحۡسِنَـٰتِ مِنكُنَّ أَجۡرًا عَظِيمً۬ا (٢٩) يَـٰنِسَآءَ ٱلنَّبِىِّ مَن يَأۡتِ مِنكُنَّ بِفَـٰحِشَةٍ۬ مُّبَيِّنَةٍ۬ يُضَـٰعَفۡ لَهَا ٱلۡعَذَابُ ضِعۡفَيۡنِ‌ۚ وَكَانَ ذَٲلِكَ عَلَى ٱللَّهِ يَسِيرً۬ا (٣٠) ۞ وَمَن يَقۡنُتۡ مِنكُنَّ لِلَّهِ وَرَسُولِهِۦ وَتَعۡمَلۡ صَـٰلِحً۬ا نُّؤۡتِهَآ أَجۡرَهَا مَرَّتَيۡنِ وَأَعۡتَدۡنَا لَهَا رِزۡقً۬ا ڪَرِيمً۬ا (٣١) يَـٰنِسَآءَ ٱلنَّبِىِّ لَسۡتُنَّ ڪَأَحَدٍ۬ مِّنَ ٱلنِّسَآءِۚ إِنِ ٱتَّقَيۡتُنَّ فَلَا تَخۡضَعۡنَ بِٱلۡقَوۡلِ فَيَطۡمَعَ ٱلَّذِى فِى قَلۡبِهِۦ مَرَضٌ۬ وَقُلۡنَ قَوۡلاً۬ مَّعۡرُوفً۬ا (٣٢) وَقَرۡنَ فِى بُيُوتِكُنَّ وَلَا تَبَرَّجۡنَ تَبَرُّجَ ٱلۡجَـٰهِلِيَّةِ ٱلۡأُولَىٰۖ وَأَقِمۡنَ ٱلصَّلَوٰةَ وَءَاتِينَ ٱلزَّڪَوٰةَ وَأَطِعۡنَ ٱللَّهَ وَرَسُولَهُۚ ۥۤ إِنَّمَا يُرِيدُ ٱللَّهُ لِيُذۡهِبَ عَنڪُمُ ٱلرِّجۡسَ أَهۡلَ ٱلۡبَيۡتِ وَيُطَهِّرَكُمۡ تَطۡهِيرً۬ا (٣٣) وَٱذۡڪُرۡنَ مَا يُتۡلَىٰ فِى بُيُوتِڪُنَّ مِنۡ ءَايَـٰتِ ٱللَّهِ وَٱلۡحِڪۡمَةِۚ إِنَّ ٱللَّهَ كَانَ لَطِيفًا خَبِيرًا (٣٤) ترجمہ:  اے نبی اپنی بیویوں سے کہہ دو اگر تمہیں دنیا کی زندگی اور اس کی آرائش منظور ہے تو آؤ میں تمہیں کچھ دے دلا کر اچھی طرح سے رخصت کر دوں (۲۸) اور اگر تم الله اور اس کے رسول اور آخرت کو چاہتی ہو تو الله نے تم میں سے نیک بختوں کے لیے بڑا اجر تیار کیا ہے (۲۹) اے نبی کی بیویو تم میں سے جو کوئی کھلی ہوئی بدکاری کرے تو اسے دگنا عذاب دیا جائے گا اور یہ الله پر آسان ہے (۳۰) اور جو تم میں سے الله اور اس کےرسول کی فرمانبرداری کرے گی اور نیک کام کرے گی تو ہم اسے اس کا دہرااجر دیں گے اور ہم نے اس کے لیے عزت کا رزق بھی تیار کر رکھا ہے (۳۱) اے نبی کی بیویو تم معمولی عورتوں کی طرح نہیں ہو اگر تم الله سے ڈرتی ر ہو اور دبی زبان سے بات نہ کہو کیونکہ جس کے دل میں مرض ہے وہ طمع کرے گا اور بات معقول کہو (۳۲) اور اپنے گھروں میں بیٹھی رہو اور گزشتہ زمانہ جاہلیت کی طرح بناؤ سنگھار دکھاتی نہ پھرو اور نماز پڑھو اور زکواة دو اور الله اور اس کے رسول کی فرمانبرداری کرو الله یہی چاہتا ہے کہ اے اس گھر والو تم سے ناپاکی دور کرے اور تمہیں خوب پاک کرے (۳۳) اور تمہارے گھروں میں جو الله کی آیتیں اور حکمت کی باتیں پڑھی جاتیں ہیں انہیں یاد رکھو بیشک الله رازدان خبردار ہے (۳۴) انما یرید اللہ لیذھب عنکم الرجس  اہلبیت کی  آیت کی  نہایت ہی عمدہ تفسیر سید مودودی نے اپنی "تفہیم القرآن"  میں کی ہے۔ سید لکھتے ہیں کہ جس سیاق و سباق میں یہ آیت وارد ہوئی ہے اس سے صاف ظاہر ہے کہ یہاں اہل البیت سے مُراد نبی صلی اللہ علیہ و سلم کی بیویاں ہیں۔ کیونکہ خطاب کا آغاز ہی  یَا نِساءالنبی کے الفاظ سے کیا گیا ہے اور ما قبل و ما بعد کی پوری تقریر میں وہی مخاطب ہیں۔ علاوہ بریں ’’ اہل البیت‘‘ کا لفظ عربی زبان میں ٹھیک انہی معنوں میں استعمال ہوتا ہے جن میں ہم ’’ گھر والوں ‘‘ کا لفظ بولتے ہیں ، اور اس کے مفہوم میں آدمی کی بیوی اور اس کے بچے ، دونوں شامل ہوتے ہیں۔ بیوی کو مستثنٰی کر کے ’’ اہل خانہ‘‘ کا لفظ کوئی نہیں بولتا۔ خود قرآن مجید میں بھی اس مقام کے سوا دو مزید مقامات پر یہ لفظ آیا ہے اور دونوں جگہ اس کے مفہوم میں بیوی شامل ، بلکہ مقدم ہے۔ سورۂ ہود میں جب فرشتے حضرت ابراہیمؑ کو بیٹے کی پیدائش کی بشارت دیتے ہیں تو ان کی اہلیہ اسے سُن کر تعجب کا اظہار کرتی ہیں کہ بھلا اس بڑھاپے میں ہمارے ہاں بچہ کیسے ہو گا۔ اس پر فرشتے کہتے ہیں اَتَعْجَبِیْنَ مِنْ اَمْرِاللّٰہِ رِحْمَۃُ اللّٰہِ وَبَرَکَاتُہٗ عَلَیْکُمْ اَھْلَ الْبَیْتِ۔ کیا تم اللہ کے امر پر تعجب کرتی ہو؟اِس گھر کے لوگو، تم پر تو اللہ کی رحمت ہے اور اس کی برکتیں ہیں۔‘‘سُورۂ قصص میں جب حضرت موسیٰ ایک شیر خوار بچے کی حیثیت سے فرعون کے گھر میں پہنچتے ہیں اور فرعون کی بیوی کو کسی ایسی انّا کی  تلاش ہوتی ہے جس کا دودھ بچہ پی لے تو حضرت موسیٰؑ کی بہن جا کر کہتی ہیں  ھَلْ اَدُلُّکُمْ عَلیٰٓاَھْلِ بَیْتٍ یَّکْفُلُوْ نَہٗ لَکُمْ۔ ’’ کیا میں تمہیں ایسے گھر والوں کا پتہ دوں جو تمہارے لیے اس بچے کی پرورش کا ذمّہ لیں ‘‘؟ پس محاورہ، اور قرآن کے استعمالات، اور خود اس آیت کا سیاق و سباق ، ہر چیز اس بات پر قطعی دلالت کرتی ہے کہ بنی صلی اللہ و سلم کے اہلِ بیت میں آپ کی ازواج مطہرات بھی داخل ہیں اور آپ کی اولاد بھی۔ بلکہ زیادہ صحیح بات یہ ہے کہ آیت کا اصل خطاب ازواج سے ہے اور اولاد مفہوم لفظ سے اس میں شامل قرار پاتی ہے۔ اسی بنا پر ابن عباس اور عُروہ بن زبیر اور عکْرمہ کہتے ہیں کہ اس آیت میں اہل البیت سے مراد ازواج النبی صلی اللہ علیہ و سلم ہیں۔۔۔ایک گروہ نے اس آیت کی تفسیر میں صرف اتنا ہی ستم نہیں کیا ہے کہ ازواج مطہّرات کو ’’ اہل البیت ‘‘ سے خارج کر کے صرف حضرت علیؓ و فاطمہؓ اور ان کی اولاد کے لیے اس لفظ کو خاص کر دیا، بلکہ اس پر مزید ستم یہ بھی کیا ہے کہ اس کے الفاظ ’’ اللہ تو یہ چاہتا ہے کہ تم سے گندگی کو دور کرے اور تمہیں پوری طرح پاک کر دے ‘‘ سے یہ نتیجہ نکال لیا کہ حضرت علیؓ و فاطمہؓ اور ان کی اولاد انبیاء علیہم السلام کی طرح معصوم ہیں۔ ان کا کہنا یہ ہے کہ ’’گندگی‘‘ سے مراد  خطا اور گناہ ہے اور ارشادِ اِلٰہی کی رو سے یہ اہل البیت اس سے پاک کر دیے گئے ہیں۔ حالانکہ آیت کے الفاظ یہ نہیں ہیں کہ تم سے گندگی دور کر دی گئی اور تم بالکل پاک کر دیے گئے۔ بلکہ الفاظ یہ ہیں کہ اللہ تم سے گندگی کو دُور کرنا اور تمہیں پاک کر دینا چاہتا ہے۔ سیاق و سباق بھی یہ نہیں بتاتا کہ یہاں مناقبِ اہل بیت بیان کرنے مقصود ہیں ، بلکہ یہاں تو اہل بیت کو نصیحت کی گئی ہے کہ تم فلاں کام کرو اور فلاں کام نہ کرو، اس لیے کہ اللہ تمہیں پاک کرنا چاہتا ہے۔ بالفاظِ دیگر مطلب یہ  ہے کہ تم فلاں رویہّ اختیار کرو گے تو پاکیزگی کی نعمت تمہیں نصیب ہو گی ورنہ نہیں۔ تاہم اگر يُرِيدُ ٱللَّهُ لِيُذۡهِبَ عَنڪُمُ ٱلرِّجۡسَ أَهۡلَ ٱلۡبَيۡتِ وَيُطَهِّرَكُمۡ تَطۡهِيرً۬ا کا مطلب یہ لیا جائے کہ اللہ نے ان کو معصوم کر دیا تو پھر کوئی وجہ نہیں کہ وضو اور غسل اور تیمم کرنے والے سب مسلمانوں کو معصوم نہ مان لیا جائے کیوں کہ ان کی متعلق بھی اللہ تعالیٰ فرماتا ہے  وَلٰکِنْ یُّرِیْدُ لِیُطَھِّرَ کُمْ وَلِیُتِمَّ نِعْمَتَہٗ عَلَیْکُمْ۔’’ مگر اللہ چاہتا ہے کہ تم کو پاک کرے اور اپنی نعمت تم پر تمام کر دے ‘‘ (المائدہ۔آیت ۶)۔  (تفہیم القرآن ، سورۃ الاحزاب حاشیہ نمبر ۵۰ از سید مودودی) تحریر: محمد فھد حارث

##############################
https://www.facebook.com/mohammad.f.haris/posts/10159044942149903
سیدنا ابو بکر رضی اللہ عنہ سے بغض رکھنے والا مومن ہوگا یا منافق؟ سیدنا عمر رضی اللہ عنہ سے بغض رکھنے والا مومن ہوگا یا منافق؟  سیدنا عثمان رضی اللہ عنہ سے بغض رکھنے والا مومن ہوگا یا منافق؟سیدنا ابو بکر رضی اللہ عنہ سے بغض رکھنے والا مومن ہوگا یا منافق؟ سیدنا عمر رضی اللہ عنہ سے بغض رکھنے والا مومن ہوگا یا منافق؟  سیدنا عثمان رضی اللہ عنہ سے بغض رکھنے والا مومن ہوگا یا منافق؟

##############################
https://www.facebook.com/mohammad.f.haris/posts/10159044741219903
ایک دوست نے فرمایا اور درست فرمایا کہ ہم ایک خطرناک موڑ پہ آکھڑے ہوئے ہیں۔ یہ موقع ہے کہ ہم صحابہ و اہل بیت کی خطا بینی و عیب جوئی سے دست بردار ہو کر ان بحثوں کا دروازہ ہمیشہ کے لیے بند کردیں۔ وگرنہ دو انتہاوں میں تقسیم کا مرحلہ درپیش ہے۔۔ دوست کی اس بات سے شدید اتفاق ہے البتہ اس حقیقت سے انکار ممکن نہیں کہ پچھلے تقریبا تیرہ سو سالوں سے مسلسل ایک گروہِ صحابہ کو اہلسنت کے افراد کے ہاتھوں ہی مطعون کیا جاتا رہا ہے اور اس گنگا میں بڑے بڑے محدث و مفسرین نے ہاتھ دھوئے ہیں، پھر چاہے وہ عبدالرزاق بن ہمام صنعانی جیسے محدث کبیر ہوں یا علامہ ابو بکر جصاص جیسے مفسر اعظم ہوں۔ ان سب حضرات نے ایک گروہ صحابہ کو طغی، بغی، خطاء اور نجانے کس کس سے متہم کیا لیکن کسی کے کان پر جوں نہ رینگی لیکن اب جب ردعمل کی مذموم نفسیات کے تحت دوسرے گروہ صحابہ جن کا شمار اہلبیت عظام میں کیا جاتا ہے، اس سے ہلکی نوعیت کے اتہامات لگائے جانے لگے تو اب ہماری عقل ٹھکانے آئی کہ پچھلے اتنے سالوں سے ہم کیا کررہے تھے۔۔۔ افراط ہمیشہ تفریط کو جنم دیتا ہے۔ یہ کہنا بہت آسان ہے کہ عائشہ و طلحہ و زبیر و معاویہ سب باغی و خطاء پر تھے۔۔ لیکن یہ کہہ دو کہ سیدنا علی و حسین سے خطائے اجتہادی ہوگئی تو بس سمجھو کہ اہلسنت سے دیس نکالا مل گیا۔۔ مقدم الذکر رائے آپکے اہلسنت ہونے کی نشانی ہے اور موخر الذکر آپ کے افراط کا شکار ہوجانے کی۔۔  واہ رے منافقت تیرا ہی آسرا۔۔۔ ہم نے تو صحابہ بھی بانٹے ہوئے ہیں۔ تحریر: محمد فھد حارث

##############################
https://www.facebook.com/mohammad.f.haris/posts/10159049857564903
جاوید احمد غامدی صاحب کا نظریہ تاریخ و حدیث ========= غامدی صاحب کہتے ہیں کہ حدیث کی حیثیت صرف ایک تاریخی ریکارڈ جیسی ہے، حدیث کے ساتھ وہی معاملہ کیا جائے گا جو دوسری تواریخ کے ساتھ ہوتا ہے۔ میں نے ایک ویڈیو میں انکا یہ بیان خود سنا ہے۔ غامدی صاحب کی یہ بات وہی غلط ثابت ہوجاتی ہے جب ہم دیکھتے ہیں کہ عہد قرون اولی سے ہی فقہائے و علمائے امت نے تاریخ و حدیث کے ساتھ یکسر دو الگ رویے رکھے۔ جہاں ایک طرف وہ تاریخ کو کچھ خاص قابل اعتناء نہ سمجھتے ہوئے اسکی تنقیح کی طرف کچھ خاص متوجہ نہ ہوئے وہیں انہوں نے احادیث کے دفتر کھنگال کھنگال کر ایک ایک حدیث کی صحت و ضعف کی بابت امت کو آگاہ کردیا۔ قرون وسطی کے کسی عالم و فقیہ نے تاریخ کی کسی کتاب کی تنقیح کا کام کبھی نہیں کیا، جبکہ انہیں علماء و فقہاء نے حدیث کے مدون نسخوں کی ایک ایک حدیث پر مختلف جہتوں سے کلام کر کرکے احکامات کا استنباط کیا۔ اگر حدیث کی حیثیت قرون اولی و قرون وسطی میں محض تاریخ جیسی ہوتی تو ہم کو حدیث کے سلسلے میں صحیح کے مجموعوں کا التزام نظر نہ آتا جیسا کہ تاریخ کا حال ہے۔ سو خود اس امت کے علماء کا طرز عمل ہی ثابت کردیتا ہے کہ امت نے کبھی حدیث و تاریخ کو یکساں مقام نہیں دیا سو اس متعلق غامدی صاحب کا موقف سراسر ان کی ذہنی اختراع یا پھر حدیث سے متعلق ان کے ذہنی میلان کا نتیجہ ہے جس کے پیچھے کوئی ٹھوس علمی بنیادیں موجود نہیں ہیں۔ تحریر: محمد فھد حارث

##############################
https://www.facebook.com/mohammad.f.haris/posts/10159049031459903
مباحثوں میں فتوی بازی اور بدتمیزی کرنا اس بات کا غماز ہوتا ہے کہ فریق ثانی آپ کے دلائل سے زچ ہوگیا ہے۔ جو اپنے آگے دوسروں کو جاھل سمجھے، یہ غرور خود اسکی علمی قابلیت پر سوال کھڑا کردیتا ہے۔ جو علم انسان میں حلم و انکساری نہ لاسکے وہ علم نہیں بلکہ ازروئے ادلہ گدھے پر کتابوں کا لدا ہونا ہوتا ہے۔

##############################
https://www.facebook.com/mohammad.f.haris/posts/10159058640284903
جاوید احمد غامدی صاحب کا نظریہ جہاد و اتمام حجت ============ جاوید احمد غامدی صاحب کا یہ ماننا ہے کہ اللہ نے نبی ﷺ اور اصحاب رسولﷺ سے دین کے غلبہ کا  جو وعدہ کیا تھا اسی وعدے کے ضمن میں نبی ﷺ اور ان کے بعد اصحاب رسولﷺ نے جہاد کر کے عرب میں دین کو نافذ کردیا سو یہ غلبہ دین صرف عرب سرزمین کے لئے تھا ، البتہ مابعد  خاص کر خلیفہ دوئم و سوئم کے زمانے میں جب جہادِ اسلامی  عرب کی سرزمین سے باہر تک وسیع ہوا تو یہ ایک اجتہادی مسئلہ تھا جو صحیح بھی ہوسکتا ہے اور غلط بھی۔  ہمیں حیرت ہے کہ جاوید احمد غامدی صاحب کے نزدیک  آخر اجتہادی مسائل کن کو کہتے ہیں؟ یہ کیسا اجتہادی مسئلہ ہے جس  متعلق ہمیں کسی ایک صحابی کی اختلافی رائے کا ذکر نہیں ملتا۔ کسی نے سیدنا عمر‍ؓ کو روم و فارس کی طرف افواج بھیجنے سے  منع نہیں کیا ، کسی نے سیدنا عثمانؓ سے اختلاف نہیں کہ  خلیفۃ المسلمین آپ کیونکر آذر بائیجان و طبرستان وغیرہ کی طرف فوجیں بھیج رہے ہیں جبکہ قانونِ اتمام حجت کے تحت تو بس جہاد بالسیف صرف سرزمینِ عرب کے لیے تھا۔ آخر اس "اجتہادی معاملے میں جو صحیح بھی ہوسکتا ہے اور غلط بھی" کوئی ایک اختلافی رائے کا ذکر تو کرتے غامدی صاحب۔  اگر یہ اجتہادی معاملہ ہے تو پھر اجماعی مسائل کی کیا تعریف کی جانی چاہیئے۔   غامدی صاحب   کا یہ  ماننا ہے کہ کہ نبیﷺ ا اور خلیفہ اول کے زمانے میں جو غیر مسلموں کے خلاف جہاد ہوئے تو وہ اتمام حجت کے تحت تھا اور اس کے بعد  دین کے غلبہ کے لئے جہاد گویا منسوخ ہو چکا ہے۔ اس طرح کی  بات کرنے  کے ضمن میں کیا  غامدی صاحب کا ہی کوئی متبع  غامدی صاحب سے یہ پوچھنے کی جرات کرسکتا ہے کہ کہ کیا یہ بیان دینے سے پہلے انہوں نے تاریخ اسلام کا مطالعہ بھی کیا تھا یانہیں۔ گویا  سیدنا عمرؓ کے دور سے لیکر اموی عہد خلافت کے آخر  یعنی ؁۱۳۴ ہجری تک کفار کے خلاف جتنے بھی جہاد ہوئے وہ سب غلط اور مال غنیمت و کشور کشائی کے لئے تھے یا پھر ایک اجتہادی خطاء جس پر ہم عصر امت میں سے کسی نے   نہ سیدنا عمرؓ کو ٹوکا، نہ سیدنا عثمانؓ کو اور نہ سیدنا معاویہؓ کو اور نہ سیدنا علیؓ کو جنہوں نے ہندوستان کی طرف ایک لشکر بھیجا تھا۔ یعنی اس  "اجتہادی خطاء" پر پوری امتِ مسلمہ کا اجماع تھا یہاں تک جاوید احمد غامدی صاحب پر  صحابہ کے دور کے اس اجماع کا   خطاء پر ہونا  ظاہر ہوا اور قانونِ اتمام حجت کی اصل غرض و غایت و تطبیق ان پرالہام ہوئی۔  پھر مقام حیرت تو یہ ہے کہ خیرالقرون کے اس دور میں جلیل القدر صحابہؓ و تابعینؒ نہ صرف زندہ تھے بلکہ وہ خود بھی ان جہادوں میں حصہ لیتے رہے پس وہ سب  قانونِ اتمام حجت کے اس اطلاق سے  ناواقف تھے اور  نہایت معذرت کے ساتھ ان سب کو آکر قرآن فہمی کا درس فراہی فکر سے لینا چاہیئے۔مزید طرہ تو یہ ہے کہ حجاج بن یوسف ثقفی جس کو صلوٰۃ لمبی کرنے پر لوگ ٹوک دیتے ہیں وہ موسیٰ بن نصیر، قتیبہ بن مسلم اور طارق بن زیاد کے ذریعے ہسپانیہ پر لشکر کشی کرواتا ہے لیکن کوئی ایک عالم ، فقیہہ،محدث اٹھ کر اسکو نہیں ٹوکتا کہ بھئی یہ قتال کیوں کرنے لگے ہو۔ حجاج بن یوسف ہندوستان محمد بن قاسم کو بھیج دیتا ہے اور محمد بن قاسم دیبل فتح کرتا ہوا ملتان تک پہنچ جاتا ہے لیکن اس وقت بھی کوئی مفسر، فقیہہ، محدث اٹھ کر یہ نہیں کہتا کہ بھئی حجاج تم نے مسلمان عورتوں اور بچوں کو چھڑوالیا سو اب دیبل سے آگے لشکر کشی غلبہ اسلام کی آیات کی رو سے غلط ہے سو محمد بن قاسم کو واپس بلالو۔ یہ نکتہ اکیلا سمجھ میں آیا تو صرف غامدی صاحب کو ہی سمجھ میں آیا کیونکہ ۱۴۰۰ سالوں میں دین کی صحیح فہم فکر فراہی کی وحی کے ذریعے صرف انہی کو تو عطا ہوئی ہے۔  عبداللہ بن مبارک ؒ جو کہ امام ابو حنیفہؒ کے شاگرد تھے، ان کے بارے میں مشہور ہے کہ وہ ۴ مہینہ جہاد، ۴ مہینہ کاروبار اور ۴ مہینہ درس حدیث دیا کرتے تھے سو انکا یہ ۴ مہینہ کا جہاد قطعی غلط اور کشور کشائی کے لئے تھا کیونکہ قتال فی سبیل اللہ تو بقول غامدی صاحب نبی ﷺ اور ان کے اصحابؓ کے ساتھ مخصوص تھا سو تابعین و تبع تابعین نے  خیر القرون کے دور میں جو قتال فی سبیل اللہ کئے وہ سب ناجائز و باطل تھے یا کم از کم اجتہادی خطاء تھے اور اس وقت موجود کسی ایک فقیہہ قاسم بن محمد بن ابی بکر، سالم بن عبداللہ بن عمر، عبدالملک بن مروان، سعید بن المسیب وغیرہ  کو یہ بات سمجھ میں نہ آئی کہ لوگوں کو اس طرح کے قتال فی سبیل اللہ سے روک دیتے بلکہ وہ خود ان میں شریک ہوا کرتے تھے۔ ۱۴۰۰ سالوں میں غلبہ اسلام کی آیات کا صحیح مفہوم سمجھ میں آیا تو صرف غامدی صاحب کو  جبکہ  خیرالقرون کے دور کے سارے کے سارے علماء دینی بصیرت سے عاری تھے اسی لئے نہ صرف وہ تابعین و تبع تابعین کو قتال فی سبیل اللہ کی ترغیب دیتے رہے بلکہ خود بھی غلبہ دین کے لئے اس میں شامل ہوتے رہے۔ اگر طوالت کو خوف نہ ہوتا تو دور سیدنا عمرؓ سے لیکر عہد اموی کے آخر تک کے جہاد کی ایک فہرست یہاں لگائی جاسکتی ہے، پھر محترم جاوید احمد غامدی صاحب یہ ثابت کرتے رہیں کہ وہ سب قتال فی سبیل اللہ دراصل صحابہ و تابعین کی اجتہادی خطاء تھی اور اس متعلق اکیلے  غامدی صاحب کا دینی فہم ہی درست و صواب ہے۔ تحریر: محمد فھد حارث

##############################
https://www.facebook.com/mohammad.f.haris/posts/10159053736019903
اپنے پڑھنے والوں سے ایک استفسار ========= سچ تو یہ ہے کہ یہ تحریر لکھنے کا عرصہ سے سوچ رہا تھا لیکن ہمت نہیں پڑ رہی تھی۔ لیکن آج کوشش کرکے ہمت کرڈالی۔ پس میری آج کی یہ تحریر شاید قارئین کو تھوڑی عجیب محسوس ہو۔ بعض تو غالبا اس کو تعریف سننے کا شوق بھی باور کرسکتے ہیں البتہ میں آپکو یقین دلاتا ہوں کہ حقیقت میں ایسا نہیں۔ دراصل یہ پوسٹ محض ایک استفسار ہے وہ بھی اس ضمن میں کہ پچھلے 7، 8 سالوں سے فیس بک پر صرف جَھک تو نہیں ماری جاتی رہی۔ کیونکہ یہ سچ ہے کہ فیس بک نہ صرف  مطالعہ کا بلکہ دوسرے بہت سے تعمیری کام کرنے کا وقت بھی خود پر صرف کروالیتا ہے۔ ایسے میں اگر فیس بک پر تحاریر لکھنے کا کوئی ثمر نہ ہو تو پھر اس بے ثمر درخت کو وقت کا پانی اور مصروفیت کی کھاد ڈالنے کا کوئی مقصد نہیں رہ جاتا۔ پس سوال یہ تھا کہ کیا میرے پڑھنے والوں قارئین کو یہ لگتا ہے کہ میری تحاریر نے ان پر کسی بھی قسم کا کوئی مثبت اثر ڈالا ہے؟ پھر چاہے وہ نئی معلومات سے آگاہی ہو یا پھر پرانے نظریات سے رجوع یا ان پر نظر ثانی ۔ اگر ایسا ہے تو تفصیل کے ساتھ لازمی کمنٹ کریں۔ تائیدی کمنٹ سے زیادہ مجھے تنقیدی کمنٹس پڑھنے میں مزا آتا ہے سو یہ قطعی نہ سمجھیے گا کہ کمنٹس میں محض تائید یا تحسین کرنی ہے، آپ چاہیں تو کھلے دل و تند زبان سے تنقید بھی کرسکتے ہیں۔ تنقید برائے اصلاح ہوگی تو وعدہ ہے کہ اپنی اصلاح کی پوری کوشش کرونگا ان شاءاللہ۔ مستفسر: محمد فھد حارث

##############################
https://www.facebook.com/mohammad.f.haris/posts/10159061042504903
کیا کورونا سے صحتیاب ہونے والا مریض اپنا خون بیچ سکتا ہے؟ =============== دوست نے سوال کیا کہ جب سے یہ تحقیق سامنے آئی ہے کہ کورونا سے صحتیاب ہونے والے   کسی انسان کا خون اگر  کورونا سے متاثر کسی شخص کو چڑھایا جائے تو اس کی صحتیابی کے امکانات بڑھ جاتے ہیں  تب سے کورونا سے ری کور (Recover) ہونے والے حضرات نے اپنا خون نہایت مہنگے داموں بیچنا شروع کردیا تو کیا یہ طرزِ عمل درست ہے؟ دیکھیے اس سلسلے میں سب سے اول تو یہ سمجھ لیجئے کہ کورونا کے کیس میں خون کی منتقلی کی کیا سائنس ہے؟  جب کوئی انسان کورونا کا شکار ہوتا ہے کہ اس کی باڈی کورونا کے وائرس سے لڑنے کے لیے جسم میں اینٹی باڈیز (Antibodies) پیدا کرتی ہے۔ یہ اینٹی باڈیز دراصل ہمارے جسم   کے سپاہی ہوتے ہیں جو کہ جسم میں پیدا ہونے والی بیماری سے لڑنے خلیوں سے باہر آجاتے ہیں۔ ہر بیماری سے لڑنے کے لیے اس کے خاص اینٹی باڈیز پیدا ہوتے ہیں جو کہ اس بیماری سے لڑ کر مریض کی صحت یابی میں اہم کردار ادا کرتے ہیں۔ یہ اینٹی باڈیز  خون کے ساتھ پورے جسم میں گردش کرتے رہتے ہیں اور جسم کے مدافعتی  نظام (Immune System)  کو بیماری سے لڑنے میں مدد فراہم کرتے ہیں۔ کورونا کے کیس میں ڈاکٹر کورونا سے ری کور ہونے والے مریض کے جسم سے کونوالیسنٹ پلازما (Convalescent plasma) حاصل کرتے ہیں  جو کہ مریض کے خون کا مائع حصہ (Liquid Part)  ہوتا ہے۔  پس یہ خون یعنی پلازما جب  کورونا سے متاثر کسی مریض کو چڑھایا جاتا ہے تو اس کی صحت یابی   کے امکانات بڑھ جاتے ہیں۔ اب اس تمہید کے ساتھ ہم واپس اس بات کی طرف آتے ہیں کہ آیا خون  کی بیع کی جاسکتی ہے یا نہیں۔یعنی خون کی خریدوفروخت کی بابت شریعت میں کیا احکامات وارد ہوئے ہیں؟  اس سلسلے میں سب سے اول تو یہ جان لینا چاہیئے کہ  انما حرم علیکم المیتتہ والدم ولحم الخنزیر وما اھل لغیر اللہ  یعنی اللہ نے تمہارے اوپر  حرام کیا مردار، خون، سور کا گوشت اور  جس پر اللہ کے سوا کسی دوسرے کا نام لیا جائے کے تحت   قرآن میں  چار مختلف  مقامات   یعنی سورۃ البقرۃ آیت ۱۷۳،  سورۃ المائدہ آیت ۳،  سورۃ النحل آیت ۱۱۵ اور سورۃ الانعام آیت ۱۴۵  میں خون کو صراحت کے ساتھ حرام قرار دیا ہے جس کی وجہ سے ابتداً فقہاء کے مابین یہ بحث چھڑی کہ کیا حرام چیز  یعنی خون جان بچانے کی غرض سے استعمال کیا جاسکتا ہے؟ اس  سوال  کا  جواب   مذکورہ بالا آیات میں ہی  مل جاتا ہے  کہ فمن اضطر غیر باغ ولا عاد   یعنی  پھر جو مجبور ہوجائے اور وہ حد سے بڑھنے والا اور زیادتی کرنے والا نہ ہو تو جان بچانے کے لیے خون کا استعمال کرسکتا ہے۔ یوں ان آیات کی روشنی میں فقہاء نے الضرورت تبیح المحظورات یعنی ضرورتیں ممنوع اشیاء کو جائز کردیتی ہیں کا قاعدہ  وضع کیا البتہ ساتھ یہ قید بھی لگادی کہ  ماابیح للضرورۃ یتقدر بقدرھا یعنی ضرورت کی وجہ سے صرف اسی قدر  چیز جائز ہوتی ہے جس قدر اس کی ضرورت لاحق ہو۔ پس کسی انسان کی جان بچانے کے لیے  کسی دوسرے شخص سے خون لے کر پہلے شخص میں منتقل کرنا جائز ٹھہرتا ہے، البتہ اس سے خون کا استعمال جائز ہوجاتا ہے لیکن وہ فی نفسہ حرام رہتا ہے۔ اس متعلق کوئی یہ اعتراض کرسکتا ہے کہ حدیث میں حرام چیز سے علاج کرنے سے منع کیا گیا ہے  جیسا کہ سنن ابو داؤد میں  کتاب الطب باب فی الادویۃ المکروھۃ میں حدیث موجود ہے  کہ حرام چیز کو بطور دوا استعمال نہ کرو تو پھر خون سے علاج کیسے جائز ہوا  ؟  اس کا جواب فقہاء نے یہ دیا ہے کہ  یقیناً حرام چیز سے علاج حرام ہے لیکن یہ اس موقع پر ہے جب علاج کے دوسرے ذرائع موجود ہوں۔ اگر علاج کے دوسرے ذرائع موجود نہ ہوں اور بغیر علاج ہلاکت کے قوی امکانات  ہوں  تو پھر حرام شے  کا استعمال خود قرآنی حکم سے  ازراہِ اضطرار جائز ہوجاتا ہے  چنانچہ اسی سبب  انتقالِ خون  جان بچانے کے لیے ایک مباح عمل ٹھہرتا ہے۔ اب اصل سوال کی طرف آتے ہیں کہ کیا خون کی بیع یعنی خریدوفروخت جائز ہے؟ تو یاد رکھیے کہ خون بذات خود حرام ہے اور حرام شے سے نفع اٹھانا یا اسے مالِ تجارت بنا کر اس کی خریدو فروخت کرنا بھی حرام ہے۔ صحیح بخاری میں سیدنا ابو  جحیفہؓ سے مروی روایت میں مذکور ہے کہ نبیﷺ نے خون کی قیمت لینے سے منع فرمایا ہے۔ اس حدیث پر تبصرہ کرتے ہوئے علامہ ابن حجر عسقلانی نے فتح الباری میں تصریح کی ہے کہ اس حدیث سے خون  فروخت کرنے کی حرمت مراد ہے، جس طرح مردار اور خنزیر کی فروخت حرام ہے اسی طرح خون فروخت کرنا اور اس کی قیمت لینا بھی حرام ہے۔اسی حدیث کو بنیاد بنا کر سعودی عربیہ  کی فتاوى اللجنۃ الدائمۃ للحبوث العلميۃ والافتاء نے خون کی خریدو فروخت پر اہل علم کا اجماع نقل کیا ہے۔ دراصل نبی صلی اللہ علیہ وسلم کے دور میں انتقال خون تو نہ ہوتا تھا البتہ فاسد خون جسم سے نکالا جاتا تھا۔ سو سیدنا ابو جحیفہ رضی اللہ عنہ نے  ایسے ایک شخص کو بطور غلام خریدا جو جسم سے فاسد خون نکالنے کا کام کرتا تھا اور یہ کہہ کر اسکا جسم سے خون نکالنے کا آلہ توڑ دیا کہ نبی صلی اللہ علیہ وسلم نے خون کی قیمت لینے سے منع کیا ہے۔ اس سے جمیع فقہاء نے یہ استدلال کیا ہے کہ خون کی بیع حرام ہے۔ البتہ اس متعلق علماء یہ قید لگاتے ہیں کہ اگر کسی مریض کو خون کی اشد ضرورت ہو اور بلا قیمت خون کا حصول ممکن نہ ہو تو ازراہِ اضطرار قیمتاً خون خریدا جاسکتا ہے۔ تاہم خون دینے والے شخص کے  لیے قطعی جائز نہیں کہ وہ پیسے  کمانے یا منافع کی غرض سے اپنا خون بیچے۔ خاص کر موجودہ صورتحال میں جب کہ کورونا کے پھیلاؤ کے سبب افراتفری مچی ہوئی ہے، ایسے میں اپنے   خون کی قیمت  کا لاکھوں میں مطالبہ کرنا قطعی حرام و مذموم فعل ہے۔ خون تو کجا شریعت  نے پانی کی بیع تک  سے منع کیا ہے کہ اگر کسی شخص کو پیاس لگی ہو اور اس کو آسانی سے پانی ملنے کی امید نہ ہو تو  جس شخص کے پاس پانی ہے، اس کے لیے جائز نہیں کہ ضرورتمند کے  مانگنے پر وہ اس کو قیمتاً پانی دے۔ چنانچہ  خون بیچنا ہر حال میں حرام ہے البتہ جان بچانے کی خاطر اضطراراً خون خریدنا مباح ہے۔ پھر یہ اخلاقی طور پر بھی نہایت نفس پروری اور لالچ کی بات ہے کہ جب ایک انسان کو اپنی زندگی بچانے کے لیے خون کی ضرورت ہو تو دوسرا انسان اپنے جسم میں موجود فاضل خون ، اس انسان کی مجبوری کا فائدہ اٹھا کر قیمتاً اس کو دے، بالخصوص جبکہ شریعت بھی اس طور کی بیع کو ناپسند کرتی ہو۔ یہاں یہ بات بھی  یاد رہے کہ جیسے خون کی اشد ضرورت کی صورت میں قیمتاً خون خریدنا مباح ہوجاتا ہے، اسی طرح لوگوں کو بروقت خون کی دستیابی کی خاطر پیشگی طور پر بلڈ بینک (Blood Bank) کا قیام بھی ازروئے ضرورت جائز ہے۔ چونکہ بلڈ بینک میں خون کو محفوظ رکھنے کے لیے عملہ اور سہولیات  درکار ہوتی ہیں سو ایسے میں بلڈ بینک ان سہولیات کو جاری رکھنے کے ضمن میں  خون کے ضرورتمند  حضرات سے معاوضہ لے سکتا ہے جو کہ اصل میں خون کو محفوظ کرنے کی رقم ہونی چاہیے نا کہ خون کی خود کی رقم۔واللہ اعلم تحریر: محمد فھد حارث

##############################
https://www.facebook.com/mohammad.f.haris/posts/10159060114379903
مقام حیرت ہے کہ اہلسنت کے وہ افراد جو حجاج بن یوسف کے مرنے پر اُس وقت کے علماء کے شکرانے ادا کرنے کو نقل کرتے رہے ہیں، وہ آج طالب جوہری صاحب کے انتقال پر تعزیتی پیغامات لگارہے ہیں۔ گویا مجاھد  وموحد حجاج کی موت پر خوشی کے شادیانوں کو قابل تحسین سمجھنے والے  اپنی نجی مجالس میں صحابہ و امہات المومنین پر لعن طعن کرنے والے اور ان کو کافر جاننے والے علماء کی موت پر غمزدہ ہیں ۔ امت کو حجاج سے کیا فوائد موصول ان کی تو ایک لمبی فہرست ہے۔ طالب جوہری صاحب اس امت کے لیے کونسے کمالات کا اہتمام کرگئے صرف ایک دو نقل کردئیے جائیں تو ان کی بد عقیدگی و گمراہ کن نظریات کو نظر انداز کرکے ہم بھی افسوس کرلیں۔ حیرت ہے کہ آج مسلمانوں میں ہر چیز کی وقعت ہے بس توحید خالص اور سنت نبوی صلی اللہ علیہ وسلم کی کوئی اہمیت نہیں رہ گئی۔ اعتدال پرستی کے نام پر ارجاء اپنے عروج پر ہے اور رافضیت نوازی تو ویسے بھی ہم میں کوٹ کوٹ کر بھری ہوئی ہے۔ اور ہاں اہل تشیع میں کوئی معتدل نہیں ہوتا۔ سو طالب جوپری صاحب معتدل تھے یہ راگ الاپنا بند ہوجانا چاہیئے۔ پیش نوشت:  عبداللہ بن احمد فرماتے ہیں کہ میں نے اپنے والد احمد بن حنبل سے پوچھا کہ من الرافضی ؟ رافضی کون ہیں ؟ تو آپ نے  فرمایا  الذی یشتم ابابکر وعمر  جو شخص ابوبکر و عمر رضی اللہ عنہما کو گالی دے عبداللہ ابن احمد نے فرمایا   سألت أبي عن رجل یشتم رجلًا من اصحاب رسول اللہ ؟  میں نے اپنے ابو(احمد بن حنبل)سے اس(رافضی)آدمی کے بارے میں سوال کیا جو رسول اللہ صلی اللہ علیہ وسلم کے اصحاب میں سے کسی کو گالی دے(تو وہ کیسا ہے) ؟ فرمایا ما أراہ علی الاسلام  میں اسے اسلام پر(یعنی مسلم)نہیں سمجھتا(مناقب الامام احمد ص65 اسنادہ صحیح) اسی طرح عبدالملک بن حمید فرماتے ہیں کہ احمد ابن حنبل نے فرمایا  إذا رأیت رجلًا یذکر أحدا من اصحاب رسول اللہ بسوء فاتھمه علی الاسلام (مناقب احمد ص160 وسندہ صحیح) جب تم کسی ایسے آدمی کو دیکھو جو اصحاب رسول میں سے کسی کی برائی کرے تو اس کے اسلام پر تہمت لگاؤ۔ تحریر: محمد فھد حارث

##############################
https://www.facebook.com/mohammad.f.haris/posts/10159065176074903
علامہ عطاء اللہ بندیالوی حفظہ اللہ اور  قصۂ شہر بانو ========== علمائے احناف میں علامہ عطاء اللہ بندیالوی حفظہ اللہ کا نام کسی تعارف کا محتاج نہیں۔ آپ نہ صرف ایک بے مثال خطیب ہیں بلکہ خطباء کے اس  گروہ سے تعلق رکھتے ہیں جو اپنی محافل کو گرمانے کے لیے ضعیف و وضعی روایات کے بجائے صرف اور صرف معتمد و ثقہ معلومات پر انحصار کرتے ہیں۔  ترویجِ توحید، ردِ شرک اور تنقیحِ تاریخ پر آپ کے دروس مشعلِ راہ  اور قلوب کو منور کردینے والے ہوتے ہیں۔  پرسوں آپ کے  فیس بک پیج پر آپ کا ایک ویڈیو درس اپلوڈ کیا گیا جس میں آپ نے  سیدنا عمرؓ کے دورِ خلافت سے متعلق ایران کی فتح، یزدجرد  اور اس کی بیٹی شہربانو کا گرفتار ہوکر آنا اور پھر سیدنا عمرؓ کی طرف سے شہربانو کو سیدنا حسینؓ کے نکاح میں دینے کا ذکر کیا۔ اس سلسلے میں آپ نے فی الحال صرف شیعی ماخذ جیسے اصولِ کافی اور جلاء العیون کے حوالہ جات دینے پر اکتفا کیا ۔ یہ معلومات دینے سے آپ کا مدعا یہ باور کروانا تھا کہ خود اہل تشیع کے نزدیک ان کے ائمہ کی نسل واقعہ کربلا میں واحد بچ جانے والے   علی بن حسین زین العابدین سے چلی ہے جن کے والد سیدنا حسینؓ اور والدہ ایرانی بادشاہ  یزدجرد کی بیٹی شہربانو تھی۔ اس شہربانو کو سیدنا عمرؓ نے سیدنا حسینؓ کے نکاح میں دیا تھا۔ سو اگر اہل تشیع حضرات سیدنا عمرؓ کی خلافت  کو ناحق اور ان کے زمانے میں ہونے  والے جہاد کو جہاد نہیں مانتے تو پھر وہ سیدنا حسینؓ اور شہربانو کے نکاح اور ان  کی نسل سے چلنے والے سلسلۂ ائمہ کے بارے میں کیا  رائے رکھیں گے۔ ہمارے نزدیک بصد احترام علامہ عطاء اللہ بندیالوی حفظہ اللہ کا یہ بیان الزامی استدلال کے طور پر تو درست ہوسکتا ہے البتہ روایت و درایت کی کسوٹی پر یہ بات ثابت نہیں ہوتی کہ یزدجرد کی کوئی خیالی بیٹی شہربانو سیدنا حسینؓ کے نکاح میں آئی تھی۔ ہوسکتا ہے کہ خود علامہ بندیالوی حفظہ اللہ بھی اس بات کے قائل نہ ہوں اور انہوں نے محض الزامی جواب کے طور پر یہ بات پیش کی ہو جیسا کہ اس متعلق صرف شیعی ماخذ سے  ان کے استدلال کرنے سے احساس ابھرتا ہے۔ تاہم ہم نے  مناسب  سمجھا کہ ہوسکتا ہے کہ علامہ بندیالوی کے مداحین ان کے اس بیان کے تحت اس قصہ کو درست جاننے لگے، اس متعلق کچھ حقائق ہدیۂ قارئین کردئیے جائیں۔ سیدنا حسینؓ کی شہربانو سے نکاح کے متعلق  علامہ شبلی نعمانی اپنی مشہور زمانہ تالیف ’’الفاروق ‘‘ میں لکھتے ہیں: "حضرت شہر بانو کا قصہ جو غلط طور پر مشہو ر ہو گیا ہے۔ اس کا ذکر کرنا ضروری ہے ۔ عام طور پر مشہور ہے کہ جب فارس فتح ہوا تو یزدجرد کی بیٹیاں گرفتار ہو کر مدینہ آئیں۔حضرت عمرؓ نے لونڈیوں کی طرح بازار میں بیچنے کا حکم دیا لیکن حضرت علیؓ نے منع کیا کہ شاہی خاندان کے ساتھ ایسا سلوک جائز نہیں، ان لڑ کیوں کی قیمت کا اندازہ کر لیا جائے پھر یہ لڑکیاں کسی کے اہتمام اور سپرد گی میں دیدی جائیں اور اُن کی قیمت اعلیٰ سے اعلیٰ شرح پر لی جائے۔ چنانچہ حضرت علیؓ نے خود اُن کو اپنے اہتمام میں لیا۔ ایک امام حسینؓ کو ، ایک محمدؓ بن ابی بکر کو اور ایک عبداللہ بن عمرؓ کو عنایت کی۔ اس غلط قصہ کی حقیقت یہ ہے کہ زمحشری نے جس کو فن تاریخ سے کچھ بھی واسطہ نہیں اس واقعہ کو ربیع الابرارمیں لکھا ہے۔ ابن طولون نے امام زین العابدین کے حالات میں یہ روایت اس کے حوالہ سے نقل کر دی۔ لیکن یہ محض غلط ہے۔اولاً تو زمخشری کے سوا طبری ، ابن الاثیر ، یعقوبی، بلا ذری اور ابن قتیبہ وغیرہ کے  تاریخی قرائن بالکل اس کے خلاف ہیں۔ حضرت عمرؓ کے عہد میں یزد جرد اور خاندان شاہ پر مسلمانوں کو مطلق تسلط حاصل نہیں ہوا تھا۔ نیز مجھے یہ بھی شبہ ہے کہ زمخشری کو یہ معلوم تھا یا نہیں کہ یزد جرد کا قتل کس کے عہد میں ہوا ہے۔ اس کے علاوہ جس وقت کا یہ واقعہ ہے اس وقت  حضرت حسینؓ کی عمر دس برس تھی ۔ کیونکہ جناب ممدوح ہجرت کے پانچویں سال پیدا ہوئے اور فارس ۱۷ ہجری میں فتح ہوا۔ اس سے یہ امر مستبعد ہے کہ حضرت علیؓ نے نا بالغی میں اُن پر ایسی عنایت کیوں کی۔‘‘ (الفاروق صفحہ ۲۸)  ویسے تو علامہ شبلی کا یہ بیان اس قصہ کے غلط ہونے کے لئے کافی  معلوم ہوتا ہے لیکن قارئین کی تھوڑی دلچسپی کے لئے اس واقعہ پر تھوڑا سا تبصرہ اور کئے دیتے ہیں۔  شہر یار کا بیٹا یزدگرد/یزدجرد ۱۳ ہجری میں تخت نشین ہوا ۔ اس کی عمر اس وقت سولہ سال تھی (اخبار الطوال  صفحہ ۱۴۵) ۔ یہی سال سیدنا عمر فاروق ؓ کی خلافت کا پہلا سال ہے ۔ جب ۱۵ ہجری میں اس کی عمر اٹھارہ سال تھی ،  قادسیہ کا معرکہ لڑا گیا۔ مسلمانوں کے حملے کی خبر اور ایرانی فوج کی پسپائی کا سنتے ہیں یزدگرد مدائن چھوڑ کر بھاگ نکلا اور حلوان پہنچ گیا۔ (فتوح البلدان بلا ذری صفحہ ۲۵ ، اخبار الطوال  صفحہ ۱۳۳ ) اسلامی لشکر نے جب حلوان کا رُخ کیا۔ تو وہ مع اپنے اہل و عیال کے  خانقان، قُم اور قاشان بھاگتا پھرا۔ آخر  ۲۹ ہجری میں جب اس کی عمر بتیس سال تھی خراسان پہنچا اور ۳۰ ہجری میں بعہد خلافت عثمانی ایک چکی والے کے ہاتھوں  مارا گیا۔۔ غرضیکہ یزد گرد پر اسلامی لشکر نے کہیں بھی قابو نہیں پایا  اور نہ وہ کبھی اور نہ اس کے اہل و عیال مدینہ لائے گیے۔ تو  پھر اس کی بیٹی  شہر بانو کہا ں گرفتار ہوئی اور کس نے گرفتار کیا؟ اور کون اس کو سیدنا عمرؓ کے دور میں مدینہ لایا؟  اصل میں اس قصہ کےخالق زمخشری ہیں جنکا تاریخ میں کوئی مقام نہیں۔ ابن خلکان نے بھی اس قصہ کو زمخشری  سے نقل کیا ہے۔ زمخشری کے سوا طبری ، ابن الاثیر ، یعقوبی، بلا ذری اور ابن قتیبہ وغیر ہ کسی نے اس واقعہ کو نہیں لکھا اور لکھتے بھی کیسے، جب کہ یزدگرد مع اہل و عیا ل آگے آگے بھاگتا رہا  اور کسی مقام پر مسلمانوں کے قابو میں نہیں آیا۔ اگر اس کے عیال میں سے کوئی گرفتار ہو کر آیا ہوتا بھی تو وہ زمانہ خلافت عثمانی کا  ہوتا نہ کہ خلافت فاروقی کا۔ گویا زمخشری کے ذریعے یہ قصہ پہلی دفعہ چھٹی صدی ہجری میں تخلیق کیا گیا۔ اصل حقیقت یہ ہے کہ زین العابدین کی والدہ کا نام سلافہ/غزالہ/سلامہ تھا جو ایک باندی تھیں۔ اس امر میں اختلاف ہے کہ  وہ  کہاں کی باشندہ تھیں البتہ اس پر اتفاق ہے کہ یہ افریقہ سے گرفتار ہو کر آئی تھیں۔ اسی لئے کوئی بربری اور کوئی سوڈانی قرار دیتا ہے ۔ ابن حزم نے جمہرہ  الانساب میں ایک قول یہ نقل کیا ہے کہ عبداللہؓ بن سعد بن  ابی سرح نے جب حضرت عثمانؓ کے زمانہ میں افریقہ پر حملہ کیا تو یہ سوڈان سے گرفتار ہو کر آئیں ۔ لیکن نسلاً یہ سندھی تھیں اور بعد میں سیدنا حسینؓ کی ملک یمین بنیں جن سے علی بن حسین المعروف زین العابدین متولد ہوئے۔ سیدنا حسین رضی اللہ۔عنہ کے بعد ان کے مولی زبید نے ان سے نکاح کیا جن سے ان کے یہاں عبداللہ بن زبید پیدا ہوئے۔ اب سوال یہ پیدا ہوتا ہے کہ  کیا ضرورت در آئی کہ علی بن حسین ؒ کو سلافہ کے بجائے شہربانو کے بطن سے پیدا کروایا گیا تو اس کی وجہ وہی ایرانی نسل پرستی ہے۔ چونکہ سبائیوں کے نزدیک اصل دین شاہ پرستی و نسل پرستی  ہے  سو اسی سبب پہلے انہوں نے نبیﷺ کی نسل کو سیدنا علی و  سیدہ فاطمہؓ میں جاری کروایا اور اس کے بعد اپنے ایرانی اجداد کے خون کی آمیزش کرنے کو شاہِ ایران کی ایک خیالی بیٹی شہربانو کو سیدنا حسینؓ سے بیاہ کر ان سے علی بن حسینؒ متولد کروادئیے۔ تاکہ اس طرح زین العابدین کو "فخر عرب و عجم" کا لقب دیکر "نجیب الطرفین" قرار دیا جاسکے۔  جب کہ جناب علی بن حسین رحمہ اللہ کے لیے یہی ایک فضیلت ہر فضیلت پر بھاری تھی کہ وہ نبی صلی اللہ علیہ وسلم کے پڑنواسے اور آپ صلی اللہ علیہ وسلم کے چچازاد بھائی علی بن ابی طالب رضی اللہ عنہ کے پوتے تھے اور علم و فضل و تقوی میں اپنا نمایاں مقام رکھتے تھے۔ اسلام میں نسب کی حیثیت سہاگے جبکہ اعمال کی سونے کی سی ہے۔  نوٹ: اگر ہماری یہ تحریر محترم بندیالوی حفظہ اللہ کا کوئی واقف کار ان تک پہنچادے تو ہمارا حسن ظن ہے کہ اپنی حق پرستانہ طبیعت کے زیر اثر آپ لازما اس احقر کی تحقیق کے ذیل میں اپنے بیان پر نظر ثانی کریں گے ان شاءاللہ۔  تحریر: محمد فھد حارث

##############################
https://www.facebook.com/mohammad.f.haris/posts/10159064380264903
سیکولر ازم، میڈیا اور پاکستان ======== پاکستان اس وقت اپنے عمرانی و تہذیبی دور کے مشکل ترین عہد سے گزر رہا ہے۔ بیرونی قوتیں ہر طرح سے زور لگا کر اسکو کمزور کرنے پر کمر بستہ ہیں اور ان خارجی قوتوں کا اس وقت سب سے بڑا ہرکارہ ذرائع ابلاغ ہیں۔  اس وقت پاکستانی ذرائع ابلاغ چاہے وہ ریڈیو اور ٹی وی کی شکل میں الیکٹرانک میڈیا ہو یا پھر اخبارات و جرائد کی شکل میں پرنٹ میڈیا، ہر سہ فریق پاکستان کو کمزور کرنے میں لگا ہوا ہے اور اسکے لئے آئے دن ان ذرائع ابلاغ کے ذریعے تہذیبی و مذہبی  بنیادی مسائل پر قائم شدہ اجماع کو توڑ کر ایک نئی فکر ایک نیا آہنگ پیش کرنے کی سعی جاری ہے تاکہ قومی و ملی شعور کی شکست و ریخت ہو اور عوام دین و مذہب کی طرف سے وسوسوں اور ذہنی اختلال کا شکار ہوکر اپنی اقدار کو بھول جائیں۔  اسی سب سے تازہ مثال ایریل کمپنی کی طرف سے حال ہی میں لانچ ہونے والا کمرشل ایڈ "چار دیواری" تھا جہاں گھر کی چار دیواری  پر طنز کرکے قرآن کی آیات پردہ و حجاب کو نشانہ بنایا گیا۔ یہ بالکل وہی لائحہ عمل ہے جیسے کسی کو بغیر لڑے ہتھیار ڈال دینے پر آمادہ کرلیا جائے۔ ذرائع ابلاغ کے مختلف گوشوں پر ایسے افراد کا قبضہ جنھیں پاکستان اور اسکی مذہبی اساس سے ایک طرح کا بیر ہے، پاکستان کی تباہی کا پیش خیمہ ہے۔ ایسے غدار لوگ صحافتی اور فنونی آزادیوں کے نام پر اس مملکت خداداد کی جڑیں کھوکھلی کرنے میں لگے ہیں۔ ان کا اصل مقصد  پاکستان کو ایک سیکولر لادین ریاست بنانا ہے جو کہ ہندوستانی تال پر ناچ سکے۔ ان کے نزدیک پاکستان میں سیکولر لادینیت کو تبھی فروغ مل سکتا ہے جب پاکستان کی اسلامی شناخت ختم کرکے اسے ہندوستان کی گود میں ڈال دیا جائے۔ ذرائع ابلاغ پر ایسے لوگوں کے قبضہ کے نیتجے میں قومی و ملی ایجنڈا ایک طرف کردیا گیا اور یہ قبضہ مافیا اپنا پاکستان مخالف نصاب لیکر اسکی تشہیر میں مشغول ہے۔ یہ لوگ ہر اس چیز کی تحقیر و تخفیف کرتے ہیں جو قوم و مذہب کی ملی، سیاسی، مذہبی غرض بنیادی اقدار کے حوالے سے منزلت اور تقدس کی حامل ہو، جس کے نتیجے میں بالآخر معاشرے کا اجتماعی وجود بکھرنے لگ پڑا ہے اور فکری تضادات و تصادم لوگوں میں عام ہوتے جارہے ہیں۔ یہی وہ اصل ہدف ہے جو کہ سیکولرزم کے ذریعے پاکستان مخالف قوتیں حاصل کرنا چاہتی ہیں۔ اسی کشمکش میں سقوط خلافت کے بعد عرصہ دراز تک ترکی مبتلا رہا یہاں تک کہ وہاں کسی حد تک ایک اسلام پسند حکومت آگئی ۔ یہی وجہ رہی کہ  بیس سال پہلے کے ترکی اور آج کے ترکی میں زمین آسمان کا فرق آچکا ہے۔ پاکستان کبھی بھی اسلامی ریاست نہیں رہا تاہم یہ اسلام کے نام پر بنا تھا سو یہاں سیکولر ازم کے راستے انتشار و افتراق پھیلایا جاتا رہا۔ سیکولرازم کا عمیق مطالعہ یہی باور کرواتا ہے کہ یہ ایک مذہب دشمن (صرف بیزار نہیں) نظریہ ہے۔ اس میں کوئی شک نہیں کہ اقلیتیں اس میں اپنا تحفظ ڈھونڈ لیتی ہیں لیکن یہ کسی مذہب کا سگا کبھی نہیں رہا۔ اسلام کا اپنا ایک ضابطہ حیات ہے جس کی ہر شق سیکولرزم سے ٹکراتی محسوس ہوتی ہے۔  نفاذِ اسلام کی کوششیں کرنے والی جماعتوں کے تسامحات کے لئے  اسلام  کو مورد الزام نہیں ٹھہرایا جاسکتا۔ اسلام کا اپنا ایک ٹھیٹھ نظریہ حیات ہے، جس نے اس سے بغاوت کی، چاہے اسکا نام لیکر کی یا اس کے نام کی مخالفت میں کی، ہر سہ فریق و نظریہ  لائق رد ہے۔ تحریر: محمد فھد حارث

##############################
https://www.facebook.com/mohammad.f.haris/posts/10159075575234903
کراچی: سرزمینِ پاکستان میں متحدہ ہندوستان کی تہذیب کا واحد اور شاید آخری استعارہ ===================== ہندوستان کے ہمارے ایک نہایت پیارے و فاضل دوست نے سید منورحسن مرحوم سے متعلق اپنی ایک تحریر میں ضمنی طور پر کراچی پر تبصرہ کیا کہ کراچی دِلّی کا پاسنگ بھی نہیں ہے  جس پر ہم نے ا ن کی تحریر پر ذیل کا تبصرہ کیا جس کے بعد محترم دوست نے کمالِ عاجزی کے  ساتھ یہ کہتے ہوئے  اپنے تبصرے سے رجوع کرلیا کہ "اگر میں غلطی نہیں کرتا تو میری اصلاح کیسے ہوتی؟ میں اپنی بات واپس لے رہا ہوں" اور واقعی حق پرست و سلیم الفطرت  لوگ ایسے  ہی ہوتے ہیں ۔ ہمارے تبصرے کی بابت بعض دوستوں نے انباکس میں عرض کیا کہ اس کو مستقل پوسٹ بنادیا جائے سو بس اسی سبب اس تبصرے کو پوسٹ کی شکل میں ذیل میں پیش کیا جارہا ہے: آپ کی یہ بات کہ کراچی دِلّی کا پاسنگ بھی نہیں، دل پر آ کر لگی ہے۔ اگر تو آپ نے کبھی کراچی کی زیارت نہیں کی اور پھر یہ  بیان صادر فرمایا ہے تو مجھے نہایت دکھ ہے کہ ایک شہر کو جانے بغیر آپ نے اتنا بڑا دعویٰ کیسے کردیا اور اگر کراچی کی زیارت کرنے کے بعد آپ نے یہ بات بولی ہے تو مجھے حیرانگی ہے۔ کراچی پاکستان کی سرزمین پر وہ واحد شہر ہے جس نے آج بھی متحدہ ہندوستان کی تہذیب کو اپنے دل میں زندہ کرکے رکھا ہوا ہے۔ اور اس بابت پاکستان کا کوئی دوسرا شہر کراچی کا مقابلہ نہیں کرسکتا۔ یہاں آج بھی دلی، شاہجہاں پور، بنارس، لکھنؤ، الہٰ آباد، پیلی بھیت، بِہار، بریلی، حیدرآباد دکن، فیض آباد، جونا گڑھ، سورت، آگرہ، کانپور، رامپور اور غازی پور بستے ہیں۔ پورا پاکستان کراچی کے لوگوں کے رہن سہن اور ان کی بولی یعنی اردو پر فریفتہ رہتا ہے۔ اور آپ کہتے ہیں کہ کراچی دلّی کا پاسنگ نہیں جبکہ لاہور کو یہ مقام حاصل ہے۔ یقیناً لاہور کی اپنی تاریخی حیثیت ہے لیکن کراچی نے اپنا تاریخ و حال خود بنایا ہے۔ یہاں آج بھی دِلّی کے کھانے مشہور ہیں، کبھی برنس روڈ چلے جائیں تو ہندوستان کا کون سے علاقہ نہ ہوگا جس کے کھانے برنس روڈ پر نہ ملتے ہوں۔ کراچی کے محلّوں میں آپ کو دلّی کے غرارے اور دکن کی ساڑھیاں پہنے آج بھی بڑی بوڑھیاں نظر آجاتی ہیں۔ کراچی جس قدر  متحدہ ہندوستان کی تہذیب سے رچا بسا ہے، شاید ہی پاکستان کو کوئی دوسرا شہر اس کی  ہمسری کا دعویٰ کرسکتا ہو۔ کراچی کا علاقہ لالو کھیت  جو کہ کسی زمانے میں مہاجر بستی کے طور پر بسایا گیا تھا اور جس پر ابراہیم جلیس صاحب نے کالم "ہم بھی لالوکھیت میں اور تم بھی لالو کھیت میں" لکھا تو کہا تھا کہ کراچی میں فی مربع گز شاعر و ادیب سب سے زیادہ لالو کھیت میں رہتے ہیں۔ اگر یہاں صرف ایک لالو کھیت کی تاریخ و حال بیان کرنے لگ جاؤں تو  وہی دلّی کا پاسنگ ہونے کو کافی ہوجائے گا کہ لالو کھیت خود ایک  چھوٹا دّلی سا ہے جہاں دلّی سے آئے سینکڑوں خاندان بستے ہیں۔ پاکستان کا کوئی اور شہر نہیں جہاں آج بھی دلّی کے  چاندنی چوک کے چرچے اور لکھنؤ  و فیض آباد کے پکوان و شاعری کے قصہ مقبول ہوں۔ یہ کراچی ہی  ہے جس نے لاکھوں مہاجرین کو اپنے اندر یوں سمو لیا کہ شہر کے قلب میں  ایک چھوٹا سا ہندوستان وجود میں آگیا۔ کبھی کراچی آئیے گا تو آپ کو دِلّی یا الٰہ آباد والوں کی شادیوں میں لے چلیں گے۔ ان قدیم رسوم و رواج کے ساتھ تو یہ شادیاں آج ہندوستان میں بھی نہ ہوتی ہوں جس طرح سے کراچی والوں نے ان کو  زندہ رکھا ہوا ہے۔  ہمارے گھروں میں آج بھی بڑے بوڑھے  الہٰ آباد پرگنہ چائل کی پوربی زبان  بولتے ہیں۔ وہ آج بھی بیلٹ کو بیلٹ نہیں پیٹی بلاتے  ہیں، اندر آنے کو بھیتر آؤ کہتے ہیں۔  دوسری طرف لکھنؤ  و فیض آباد کے لوگ ہیں جن کی اودھی ستھری اردو  آج بھی ان کے شاندار ماضی کا پتہ دیتی ہے۔ ساتھ ہی مرغی خانہ کے علاقے میں حیدر آباد دکن کے لوگوں کے محلوں  کے محلے آباد ہیں جو "ق" کو "خ" بولتے ہیں اور آج بھی ان کی لڑکیاں پوٹیاں کہلاتی ہیں اور لڑکے پوٹے۔ اکثر ان کی خواتین اپنے گھروں کے دروازوں پر حیدر آبادی طرز کی  ساڑھیاں پہنے دکھائی دیتی ہیں۔ تو دوسری طرف  آج بھی  کراچی میں دِلّی سے ہجرت کرکے پاکستان آنے والی  بڑی بوڑھیاں سفید براق غراروں میں اپنے گھروں میں  سارے کام آسانی سے بجا لاتی ہیں۔  کراچی میں کبھی کسی الہٰ آبادی کی شادی میں آئیے گا تو آپ کو دکھائیں گے کہ کیسے  خاندان کی بڑی بوڑھیاں   دلہن کے اسٹیج کے قریب سب سے بہترین والے صوفوں پر سفید چکن کے کُرتا شلوار میں ملبوس نہایت وقار کے ساتھ بیٹھی ہوتی ہیں اور شادی میں آنے  والا ہر شخص ان  کو سلام کرنا اور ان سے دعائیں لینا اپنا فرضِ منصبی سمجھتا ہے۔ آج بھی ہماری شادیوں میں  بڑی بوڑھیاں اپنے پاندان ساتھ لے کر آتی ہیں۔ میرے گھر میں والد کے انتقال کے بعد کوئی پان نہیں کھاتا لیکن  پاندان آج بھی گھر کی زینت ہے کہ  کب خاندان کی کوئی عمر رسیدہ خاتون یا مرد آجائیں اور پان کی فرمائش کردیں۔ ہمارے گھروں میں آج بھی نعمت خانوں کا رواج ہے۔ جس میں لوگ دہی جماتے اور دیگر مسالہ جات رکھتے ہیں۔ کتنے گھروں میں آج بھی چاندی کے پاندان ، پیتل کے لوٹے  اور  کٹوریاں دیکھنے کو مل جاتی ہیں۔ آج بھی شادیوں میں جوتا چھپائی اور آرسی مصحف کی رسم ادا کی جاتی ہے۔ یہاں آج بھی  ہندوستان بِہار اور پٹنہ کے بِہاری اپنے بچوں کے لئے  رشتہ ڈھونڈتے ہوئے سیّد اور بِہاری کی شرط لازمی عائد کرتے ہیں۔ شادی کے مواقع پر گھروں میں نائی اور نائن کا دستور اور شادی کارڈ کی جگہ حاضری کے دفتر پر مہمانوں کے گھر جا جا کر "ص" لکھوانے کا رواج تو ۱۹۸۰ء کی دہائی تک کراچی میں موجود رہا ہے۔ ہمارے الہٰ آبادی گھرانوں میں تو آج بھی  شادی کے موقع پر لڑکی کے گھر والوں کی طرف سے لڑکے کی پھو پھو کی اٹیچی آتی ہے جس میں سرمہ دانی سے لے کر تیل کی کُپّی تک موجود ہوتی ہے۔ آپ کسی الہٰ آبادی یا دِلّی والے کے گھر چلے جائیں، گھر کے بیچوں بیچ ایک مسہری یا تخت پر گھر کی سب سے عمر رسیدہ نانی یا دادی اپنے چاندی کے پاندان کے ساتھ ہاتھ میں سروتا پکڑے چھالیہ کترتی آپ کو نظر آجائینگی۔ لکھنؤ اور فیض آباد کے بڑے بوڑھوں کے سامنے تو آج بھی آپ کو زبان سنبھال کر بات کرنی پڑتی ہے۔ یہاں آپ نے اردو کے کسی لفظ کا غلط تلفظ ادا کیا اور وہاں انہوں نے آپ کی زبان پکڑلی اور پھر وہ بے نقط سنائی کہ آپ  دل ہی دل میں اپنی قسمت پر ماتم کناں ہوئے بغیر  نہ رہ سکے کہ کیا ضرورت تھی، منہ کا بند کواڑ کھولنے کی۔  برنس روڈ جائیے آپ کو وہاں آج بھی دِلّی کے مشہور مٹکے والی چاٹ نظر آجاتی ہے جو کہ نجانے کتنی دہائیوں سے اسی ذائقہ کی چاٹ بنا اور بیچ رہا ہے۔ اور اس کے ساتھ میرٹھ کے کباب والی دکان، پھر نہاری، پھر بریانی۔۔۔ گویا برنس روڈ کے نائی و حلوائی نہ ہوئے لکھنؤ کے رکابدار ہوگیے جو آپ کو اپنے چٹ پٹے ذائقوں اور ان کی نت نئی جدت سے واپس  ماضی کے لکھنؤ پہنچادیتے ہیں۔  اسی طرح دھورا جی کی چاٹ، برگر اور کاٹھیاواری چھولے بھلا کون بھلا سکتا ہے۔ آپ نے کراچی کے بارے میں ایک اجنبی بات کی اس لیے یہ سب لکھنا پڑگیا۔ اہل پاکستان سے پوچھئے  کہ وہ کراچی کو کس رعب و داب سے دیکھتے ہیں۔ وہ اہل کراچی کی اردو پر فریفتہ رہتے ہیں اور اسی لہجے میں اردو بولنا چاہتے ہیں۔ اہل کراچی کے قدیم گھرانوں کا پہننا اوڑھنا آج بھی پورے پاکستان کے لوگوں کی نگاہوں میں ستائش کے ساتھ دیکھا اور برتا جاتا ہے۔ الغرض ہر شہر کی الگ اہمیت ہوتی ہے۔ یہ کہہ دینا کہ فلاں شہر فلاں شہر کا پاسنگ نہیں نہایت دل دکھادینے والی بات ہے۔ کراچی پاکستان کی سرزمین میں متحدہ ہندوستان کی تہذیب کا واحد اور شاید آخری استعارہ ہے۔ تحریر: محمد فھد حارث

##############################
https://www.facebook.com/mohammad.f.haris/posts/10159073058164903
وقت آگیا ہے کہ روافض سے متعلق جماعت اسلامی اور اتحاد امت کے داعی تمام حضرات اپنے نظریات پر نظر ثانی کرلیں۔ اس ملعون فرقہ نے درویش صفت انسان سید منور حسن کو نہیں چھوڑا تو پھر سوچ لیجیے کہ اقتدار کی باگ ڈور اپنے ہاتھوں میں آتے ہی یہ آستین کے سانپ آپ پر کیا ستم ڈھائیں گے۔ https://m.facebook.com/story.php…

##############################
https://www.facebook.com/mohammad.f.haris/posts/10159075575234903
کراچی: سرزمینِ پاکستان میں متحدہ ہندوستان کی تہذیب کا واحد اور شاید آخری استعارہ ===================== ہندوستان کے ہمارے ایک نہایت پیارے و فاضل دوست نے سید منورحسن مرحوم سے متعلق اپنی ایک تحریر میں ضمنی طور پر کراچی پر تبصرہ کیا کہ کراچی دِلّی کا پاسنگ بھی نہیں ہے  جس پر ہم نے ا ن کی تحریر پر ذیل کا تبصرہ کیا جس کے بعد محترم دوست نے کمالِ عاجزی کے  ساتھ یہ کہتے ہوئے  اپنے تبصرے سے رجوع کرلیا کہ "اگر میں غلطی نہیں کرتا تو میری اصلاح کیسے ہوتی؟ میں اپنی بات واپس لے رہا ہوں" اور واقعی حق پرست و سلیم الفطرت  لوگ ایسے  ہی ہوتے ہیں ۔ ہمارے تبصرے کی بابت بعض دوستوں نے انباکس میں عرض کیا کہ اس کو مستقل پوسٹ بنادیا جائے سو بس اسی سبب اس تبصرے کو پوسٹ کی شکل میں ذیل میں پیش کیا جارہا ہے: آپ کی یہ بات کہ کراچی دِلّی کا پاسنگ بھی نہیں، دل پر آ کر لگی ہے۔ اگر تو آپ نے کبھی کراچی کی زیارت نہیں کی اور پھر یہ  بیان صادر فرمایا ہے تو مجھے نہایت دکھ ہے کہ ایک شہر کو جانے بغیر آپ نے اتنا بڑا دعویٰ کیسے کردیا اور اگر کراچی کی زیارت کرنے کے بعد آپ نے یہ بات بولی ہے تو مجھے حیرانگی ہے۔ کراچی پاکستان کی سرزمین پر وہ واحد شہر ہے جس نے آج بھی متحدہ ہندوستان کی تہذیب کو اپنے دل میں زندہ کرکے رکھا ہوا ہے۔ اور اس بابت پاکستان کا کوئی دوسرا شہر کراچی کا مقابلہ نہیں کرسکتا۔ یہاں آج بھی دلی، شاہجہاں پور، بنارس، لکھنؤ، الہٰ آباد، پیلی بھیت، بِہار، بریلی، حیدرآباد دکن، فیض آباد، جونا گڑھ، سورت، آگرہ، کانپور، رامپور اور غازی پور بستے ہیں۔ پورا پاکستان کراچی کے لوگوں کے رہن سہن اور ان کی بولی یعنی اردو پر فریفتہ رہتا ہے۔ اور آپ کہتے ہیں کہ کراچی دلّی کا پاسنگ نہیں جبکہ لاہور کو یہ مقام حاصل ہے۔ یقیناً لاہور کی اپنی تاریخی حیثیت ہے لیکن کراچی نے اپنا تاریخ و حال خود بنایا ہے۔ یہاں آج بھی دِلّی کے کھانے مشہور ہیں، کبھی برنس روڈ چلے جائیں تو ہندوستان کا کون سے علاقہ نہ ہوگا جس کے کھانے برنس روڈ پر نہ ملتے ہوں۔ کراچی کے محلّوں میں آپ کو دلّی کے غرارے اور دکن کی ساڑھیاں پہنے آج بھی بڑی بوڑھیاں نظر آجاتی ہیں۔ کراچی جس قدر  متحدہ ہندوستان کی تہذیب سے رچا بسا ہے، شاید ہی پاکستان کو کوئی دوسرا شہر اس کی  ہمسری کا دعویٰ کرسکتا ہو۔ کراچی کا علاقہ لالو کھیت  جو کہ کسی زمانے میں مہاجر بستی کے طور پر بسایا گیا تھا اور جس پر ابراہیم جلیس صاحب نے کالم "ہم بھی لالوکھیت میں اور تم بھی لالو کھیت میں" لکھا تو کہا تھا کہ کراچی میں فی مربع گز شاعر و ادیب سب سے زیادہ لالو کھیت میں رہتے ہیں۔ اگر یہاں صرف ایک لالو کھیت کی تاریخ و حال بیان کرنے لگ جاؤں تو  وہی دلّی کا پاسنگ ہونے کو کافی ہوجائے گا کہ لالو کھیت خود ایک  چھوٹا دّلی سا ہے جہاں دلّی سے آئے سینکڑوں خاندان بستے ہیں۔ پاکستان کا کوئی اور شہر نہیں جہاں آج بھی دلّی کے  چاندنی چوک کے چرچے اور لکھنؤ  و فیض آباد کے پکوان و شاعری کے قصہ مقبول ہوں۔ یہ کراچی ہی  ہے جس نے لاکھوں مہاجرین کو اپنے اندر یوں سمو لیا کہ شہر کے قلب میں  ایک چھوٹا سا ہندوستان وجود میں آگیا۔ کبھی کراچی آئیے گا تو آپ کو دِلّی یا الٰہ آباد والوں کی شادیوں میں لے چلیں گے۔ ان قدیم رسوم و رواج کے ساتھ تو یہ شادیاں آج ہندوستان میں بھی نہ ہوتی ہوں جس طرح سے کراچی والوں نے ان کو  زندہ رکھا ہوا ہے۔  ہمارے گھروں میں آج بھی بڑے بوڑھے  الہٰ آباد پرگنہ چائل کی پوربی زبان  بولتے ہیں۔ وہ آج بھی بیلٹ کو بیلٹ نہیں پیٹی بلاتے  ہیں، اندر آنے کو بھیتر آؤ کہتے ہیں۔  دوسری طرف لکھنؤ  و فیض آباد کے لوگ ہیں جن کی اودھی ستھری اردو  آج بھی ان کے شاندار ماضی کا پتہ دیتی ہے۔ ساتھ ہی مرغی خانہ کے علاقے میں حیدر آباد دکن کے لوگوں کے محلوں  کے محلے آباد ہیں جو "ق" کو "خ" بولتے ہیں اور آج بھی ان کی لڑکیاں پوٹیاں کہلاتی ہیں اور لڑکے پوٹے۔ اکثر ان کی خواتین اپنے گھروں کے دروازوں پر حیدر آبادی طرز کی  ساڑھیاں پہنے دکھائی دیتی ہیں۔ تو دوسری طرف  آج بھی  کراچی میں دِلّی سے ہجرت کرکے پاکستان آنے والی  بڑی بوڑھیاں سفید براق غراروں میں اپنے گھروں میں  سارے کام آسانی سے بجا لاتی ہیں۔  کراچی میں کبھی کسی الہٰ آبادی کی شادی میں آئیے گا تو آپ کو دکھائیں گے کہ کیسے  خاندان کی بڑی بوڑھیاں   دلہن کے اسٹیج کے قریب سب سے بہترین والے صوفوں پر سفید چکن کے کُرتا شلوار میں ملبوس نہایت وقار کے ساتھ بیٹھی ہوتی ہیں اور شادی میں آنے  والا ہر شخص ان  کو سلام کرنا اور ان سے دعائیں لینا اپنا فرضِ منصبی سمجھتا ہے۔ آج بھی ہماری شادیوں میں  بڑی بوڑھیاں اپنے پاندان ساتھ لے کر آتی ہیں۔ میرے گھر میں والد کے انتقال کے بعد کوئی پان نہیں کھاتا لیکن  پاندان آج بھی گھر کی زینت ہے کہ  کب خاندان کی کوئی عمر رسیدہ خاتون یا مرد آجائیں اور پان کی فرمائش کردیں۔ ہمارے گھروں میں آج بھی نعمت خانوں کا رواج ہے۔ جس میں لوگ دہی جماتے اور دیگر مسالہ جات رکھتے ہیں۔ کتنے گھروں میں آج بھی چاندی کے پاندان ، پیتل کے لوٹے  اور  کٹوریاں دیکھنے کو مل جاتی ہیں۔ آج بھی شادیوں میں جوتا چھپائی اور آرسی مصحف کی رسم ادا کی جاتی ہے۔ یہاں آج بھی  ہندوستان بِہار اور پٹنہ کے بِہاری اپنے بچوں کے لئے  رشتہ ڈھونڈتے ہوئے سیّد اور بِہاری کی شرط لازمی عائد کرتے ہیں۔ شادی کے مواقع پر گھروں میں نائی اور نائن کا دستور اور شادی کارڈ کی جگہ حاضری کے دفتر پر مہمانوں کے گھر جا جا کر "ص" لکھوانے کا رواج تو ۱۹۸۰ء کی دہائی تک کراچی میں موجود رہا ہے۔ ہمارے الہٰ آبادی گھرانوں میں تو آج بھی  شادی کے موقع پر لڑکی کے گھر والوں کی طرف سے لڑکے کی پھو پھو کی اٹیچی آتی ہے جس میں سرمہ دانی سے لے کر تیل کی کُپّی تک موجود ہوتی ہے۔ آپ کسی الہٰ آبادی یا دِلّی والے کے گھر چلے جائیں، گھر کے بیچوں بیچ ایک مسہری یا تخت پر گھر کی سب سے عمر رسیدہ نانی یا دادی اپنے چاندی کے پاندان کے ساتھ ہاتھ میں سروتا پکڑے چھالیہ کترتی آپ کو نظر آجائینگی۔ لکھنؤ اور فیض آباد کے بڑے بوڑھوں کے سامنے تو آج بھی آپ کو زبان سنبھال کر بات کرنی پڑتی ہے۔ یہاں آپ نے اردو کے کسی لفظ کا غلط تلفظ ادا کیا اور وہاں انہوں نے آپ کی زبان پکڑلی اور پھر وہ بے نقط سنائی کہ آپ  دل ہی دل میں اپنی قسمت پر ماتم کناں ہوئے بغیر  نہ رہ سکے کہ کیا ضرورت تھی، منہ کا بند کواڑ کھولنے کی۔  برنس روڈ جائیے آپ کو وہاں آج بھی دِلّی کے مشہور مٹکے والی چاٹ نظر آجاتی ہے جو کہ نجانے کتنی دہائیوں سے اسی ذائقہ کی چاٹ بنا اور بیچ رہا ہے۔ اور اس کے ساتھ میرٹھ کے کباب والی دکان، پھر نہاری، پھر بریانی۔۔۔ گویا برنس روڈ کے نائی و حلوائی نہ ہوئے لکھنؤ کے رکابدار ہوگیے جو آپ کو اپنے چٹ پٹے ذائقوں اور ان کی نت نئی جدت سے واپس  ماضی کے لکھنؤ پہنچادیتے ہیں۔  اسی طرح دھورا جی کی چاٹ، برگر اور کاٹھیاواری چھولے بھلا کون بھلا سکتا ہے۔ آپ نے کراچی کے بارے میں ایک اجنبی بات کی اس لیے یہ سب لکھنا پڑگیا۔ اہل پاکستان سے پوچھئے  کہ وہ کراچی کو کس رعب و داب سے دیکھتے ہیں۔ وہ اہل کراچی کی اردو پر فریفتہ رہتے ہیں اور اسی لہجے میں اردو بولنا چاہتے ہیں۔ اہل کراچی کے قدیم گھرانوں کا پہننا اوڑھنا آج بھی پورے پاکستان کے لوگوں کی نگاہوں میں ستائش کے ساتھ دیکھا اور برتا جاتا ہے۔ الغرض ہر شہر کی الگ اہمیت ہوتی ہے۔ یہ کہہ دینا کہ فلاں شہر فلاں شہر کا پاسنگ نہیں نہایت دل دکھادینے والی بات ہے۔ کراچی پاکستان کی سرزمین میں متحدہ ہندوستان کی تہذیب کا واحد اور شاید آخری استعارہ ہے۔ تحریر: محمد فھد حارث

##############################
https://www.facebook.com/mohammad.f.haris/posts/10159073058164903
وقت آگیا ہے کہ روافض سے متعلق جماعت اسلامی اور اتحاد امت کے داعی تمام حضرات اپنے نظریات پر نظر ثانی کرلیں۔ اس ملعون فرقہ نے درویش صفت انسان سید منور حسن کو نہیں چھوڑا تو پھر سوچ لیجیے کہ اقتدار کی باگ ڈور اپنے ہاتھوں میں آتے ہی یہ آستین کے سانپ آپ پر کیا ستم ڈھائیں گے۔ https://m.facebook.com/story.php…

##############################
https://www.facebook.com/mohammad.f.haris/posts/10159081385244903
افراط و تفریط ======= آج کے  نوجوانوں کو کیا ہوگیا ہے بھلا۔ تاریخی تحقیقات کے ضمن میں ایک دوسرے پر فتوی بازی کرتے ہیں۔ جماعت اسلامی کے سابق نائب امیر مولانا امین احسن اصلاحی مرحوم نے علامہ محمود احمد عباسی مرحوم کی کتاب "خلافت معاویہ و یزید" کی نہ صرف زبردست توصیف و تحسین کی بلکہ اس ضمن میں محمود احمد عباسی کو برملا "علامہ" کا لقب دیا اور اپنے پچھلے تاریخی نظریات سے علی الاعلان رجوع کیا۔ جبکہ سید مودودی مرحوم نے جب کتاب "خلافت و ملوکیت" تصنیف کی تو اس کی تالیف میں جہاں بہت سے دوسرے عوامل شامل تھے وہی علامہ محمود احمد عباسی مرحوم کی کتاب کا ابطال بھی پیش نظر تھا۔ پھر بھی ہم دیکھتے ہیں کہ ایک دوسرے سے نظریاتی اختلاف ہوجانے کے باوجود، جس کے سبب مولانا امین احسن اصلاحی صاحب کو جماعت اسلامی سے علحیدگی تک اختیار کرنی پڑگئی اور اس کے بعد سالہا سال تک وہ حیات رہے اور جماعت سے اپنے اختلاف کو مبرہن رکھ کر کام کرتے رہے، نہ کبھی سید مودودی نے "خلافت معاویہ و یزید" کی تائید و تحسین اور محمود احمد عباسی کو "علامہ" پکارنے اور ان کی توصیف کرنے کے ضمن میں مولانا امین احسن اصلاحی کو ناصبیت کے فتوی سے متصف کیا اور نہ کبھی امین احسن اصلاحی مرحوم نے "خلافت و ملوکیت" کی تالیف کے ذیل میں سید مودودی پر "رافضی" ہوجانے کی پھبتی کسی۔  پر آج کے ان منچلوں کو دیکھئے، خاص کر نئے نئے جماعتی نوجوانوں کو، بیچارے عباسی صاحب کا نام بغیر ناصبی کے سابقہ لاحقہ کے لینا گویا حرام سمجھتے ہیں جبکہ دوسری طرف ہمارا وہ نوجوان طبقہ ہے جن کو سید مودودی کے تمام تالیفی کارناموں میں لے دے کے صرف "خلافت و ملوکیت" ہی نظر آتی ہے۔ گویا سید نے پردہ، سود، اسلام میں ضبط ولادت، عیسائیت، یہودیت، حقوق الزوجین، جہاد فی الاسلام، سنت کی آئینی حیثیت وغیرہ جیسی معترکتہ آلاراء کتب تو لکھی ہی نہیں۔ ہمارے ان نوجوانوں کا حال دیکھ کر تو یوں محسوس ہوتا ہے کہ عرصہ دراز قبل مولانا امین احسن اصلاحی اور سید مودودی کو ایک دوسرے کے گریبان پھاڑ دینے چاہیئے تھے۔ پر ان "بیچاروں" میں دین کی وہ حمیت، اہلبیت کی وہ محبت اور صحابہ کا وہ احترام کہا تھا جو آج کے ان نئے نئے جماعتی ہوئے نوجوانوں اور حب صحابہ کے لٹریچر سے متاثر "شہبازوں" میں موجود ہے۔  ہم میں اعتدال ہے ہی نہیں۔ ہم یا تو افراط کے پروردہ ہیں یا پھر تفریط کے رسیا جبکہ اللہ نے قرآن میں امت مسلمہ کو امت وسط کا درجہ دیا ہے۔ شاید اسی لیے آج ہم اس پستی و ضلالت کا شکار ہیں کہ اختلاف کے بہانے اور اتحاد سے گلو خلاصی ڈھونڈتے ہیں۔ یاد رکھیے جو برتن جتنا خالی ہوتا ہے اتنا زیادہ بجتا ہے اور جو درخت جتنا پھلدار ہوتا ہے، اسکی شاخیں اتنی جھکی ہوئی ہوتی ہیں۔  تحریر: محمد فھد حارث

##############################
https://www.facebook.com/mohammad.f.haris/posts/10159080650319903
خوگر حمد سے تھوڑا سا گلہ بھی سن لے!! ============ ابھی حافظ محمد زبیر کی "جماعت اسلامی میں گالی بریگیڈ" والی پوسٹ کو چوبیس گھنٹے بھی نہ ہوئے تھے کہ جماعت کے ہی ایک ہمدرد حق نواز اصلاحی صاحب کی پوسٹ پر کمنٹ کی صورت میں ایک دوسری مثال مبرہن ہوگئی۔ قصہ کچھ یوں ہوا کہ محترم حق نواز اصلاحی صاحب نے سید منور حسن مرحوم کی تعزیت پر ایک پوسٹ کی۔ سید منور حسن مرحوم کی بیباک و حق گو شخصیت سے شدید قلبی لگاو ہونے کے سبب اس احقر کو ان کی وفات کا شدید صدمہ تھا۔ اس صدمہ کے تحت حق نواز اصلاحی صاحب کی پوسٹ پر اس اثیم نے ذیل کا کمنٹ کیا: "دل ہے کہ ان کی جدائی پر کٹا جاتا ہے۔ عجیب بے چینی سی ہے جیسا کوئی اپنا بہت قریبی گزر گیا ہو۔ ایسا نڈر و بیباک کہاں ملے گا ہمیں۔ ہائے کیا کریں، کس سے کہیں۔۔ دیکھ لیں یہ ہوتا ہے مومن، وہ گزر گیا تو ہر آنکھ اشکبار ہے۔ کوئی ناقد نہیں۔ اپنے پرائے سب اس کے غم میں سوگوار ہیں۔ قسمت والے ایسی موت و زندگی پاتے ہیں۔ سید منور حسن کی موت یہ سبق دے گئی کہ اگر تم حق گو، راست رو اور نڈر ہو تو پھر آسمان تمہاری لحد پر شبنم افشانی کرتا ہے۔ پر افسوس ہوا جب چند جبیث رافضیوں کی وال دیکھی جو اس درویش صفت مومن کی موت پر خوشی کے شادیانے بجا رہے ہیں۔ ایسے انسان کی موت پر جہاں کلیجہ منہ کو آتا ہوں، ان خبیثوں کا مسرت کا اظہار جگر مزید پاش پاش کردیتا ہے۔" اس کمنٹ کے جواب میں جماعت کے ایک جیالے کا کمنٹ اور ستھری و نکھری زبان ملاحظہ فرمائیے: Mohammad Fahad Haris آہ ناصبی آہ  تیرا کام مسلمانوں کے باہمی نفاق کو ہوا دینا ہے.. سید مودودی کے خلاف تعصب اور انکے شاگرد کی تعزیت کے بہانے یہ نفاق کے بیج بونے کی کوشش؟ ارے جماعتیو اس مردود کے بہکاوے میں نہ آؤ. اس نے تو سید مودودی رح کو اور رافضی قرار دیا ہے کیا کسی رافضی کی نامعقول حرکت سے حق پسندوں کی راہ کھوٹی ہوسکتی ہے؟ ہمارا حلم اور بردباری بے مثال ہے رافضی تو سر عام جانے جاتے ہیں. ان چھپے ہوئے ناصبی سے بچع #آصف حسین #وسیم گل  ============================ ملاحظہ کی قارئین نے حلم و بردباری ان صاحب کی؟ دل تو بڑا چاہا کہ ان صاحب سے کہوں کہ سن 2012ء سے لیکر میری آج تک کی تمام تحاریر میں سید مودودی کے لیے رافضی تو کجا صرف گستاخ صحابہ کا لفظ ہی دکھادیجئے۔۔۔۔ یہ حال ہے ان بد تہذیبوں کا جو سید مودودی کا نام لیکر اسلامی نظام زندگی کے  احیاء کی باتیں کرتے ہیں۔ میں ایسے لوگوں کو جماعت اسلامی کا نادان دوست اور سید مودودی کا دشمن باور کرواتا ہوں۔ ان بد نصیبوں کی تان "ناصبیت" کے فتوی سے شروع ہوکر "مردود" کی گالی پر ختم ہوتی ہے۔ یہ لوگ کرینگے اسلامی نظام زندگی کا احیاء۔۔۔ وائے رے قسمت ہاہے رے قسمت۔ بہت ضرورت ہے کہ جماعت اسلامی کے سرکردہ اپنے اندر موجود ان کالی بھیڑوں کی گوشمالی کریں ورنہ وہ دن دور نہیں جب جماعت بھی ایک متشدد اور فرقہ پرست گروہ کے نام پر جانی جائے گی۔

##############################
https://www.facebook.com/mohammad.f.haris/posts/10159087813739903
کتابیں ردی کی ٹوکری میں ڈالنے کے لیے نہیں  ============= بصد احترام عرض ہے کہ کتابیں ردی کی ٹوکری میں ڈالنے کے  لیے نہیں ہوتیں۔ ان سے اختلاف کیا جاتا ہے، ان پر نقد کیا جاتا ہے لیکن انکو ردی کی ٹوکری میں نہیں پھینکا جاتا۔۔۔ اگر اہلسنت علماء ردی کی ٹوکری میں پھینکنے کی اس سنت پر عمل کرتے تھے تو آج معتزلہ جیسے بدترین دشمن اسلام فرقہ کی کتابیں ہم تک نہ پہنچتیں۔ صاحب تفسیر الکشاف امام زمخشری معتزلی تھے، انہوں نے اپنی تفسیر میں معتزلی ہونے کے  باوجود کئی احادیث سے استشہاد کیا۔ تفسیر کشاف کی احادیث کی تخریج مشہور حنفی محدث حافظ جمال الدین الزیلعی متوفی 762 ہجری نے اپنی کتاب "تخریج احادیث تفسیر الکشاف" میں کی۔ دوران تخریج کشاف میں موجود چند احادیث کی تخریج امام زیلعی سے رہ گئی۔ ان بقیہ احادیث کی تخریج اور ساتھ ہی علامہ زیلعی کی کتاب کی تلخیص مشہور شافعی عالم علامہ ابن حجر عسقلانی متوفی 857 ہجری نے "الکاف الشاف فی تخریج احادیث الکشاف" کے نام سے لکھی۔  گویا ایک معتزلی عالم کی تفسیر میں شامل احادیث کی تخریج ایک حنفی محدث کرتا ہے اور جب اس حنفی محدث کی کتاب کچھ طوالت کا شکار ہوتی ہے تو اس کی تلخیص ایک شافعی محدث کرتا ہے۔ اس طرزعمل میں رہنمائی ہے ہمارے آج کے علماء کے لئے  اور ساتھ ہی یہ پیغام بھی کہ  علم میں تعصب نہیں ہوتا۔ نوٹ: مجھے ایک کتاب کے بیشتر مباحث سے صد فیصد اختلاف ہے اور میں ان کو شرف صحابیت و شان صحابہ کے خلاف سمجھتا ہوں۔ البتہ جن عالم نے ایک مخصوص کتاب کی بابت یہ بات لکھی ہے ان کی شخصیت سے واقفیت کی بنا پر یقین سے کہہ سکتا ہوں کہ ردی کی ٹوکری میں پھینکنے والی بات انہوں نے مجازا کہی ہوگی یعنی  ردی کی ٹوکری ایک محاورہ ہے جس کا مطلب ایسی تحقیقات کو قابل اعتناء نہ سمجھنا ۔۔۔ ہاں اگر کوئ محقق جواب دے تو ظاہر ہے بہت اچھی بات ہے مگر عوام الناس کو یہی کہا جاۓ گا کہ مکمل طور پر اگنور کریں۔ تحریر: محمد فھد حارث

##############################
https://www.facebook.com/mohammad.f.haris/posts/10159087356034903
جماعت اسلامی سے متعلق حالیہ بحث اور شخصیت پرستی کی کرشمہ سازی ============== نہایت افسوس سے کہنا پڑتا ہے کہ ہمارے ہاں ہر طبقہ میں شخصیت پرستی اس حد تک راسخ ہوچکی ہے کہ ہم اس کے لئے اپنے بنیادی اصولوں تک سے انحراف کرنے کو تیار ہوجاتے ہیں۔ مجھے یہ کہنے میں کوئی باک نہیں کہ اس وقت برصغیر پاک و ہند میں شاید ہی کوئی  ایسا مسلک موجود ہو جو اس موذی  مرض  کا شکار نہ ہو۔مقلد غیر مقلد، حنفی، شافعی، منکرِ حدیث ، اہل قرآن غرض ہر  گروہ یہاں اس بیماری میں سر سے پیر تک لت پت ہے۔ کہنے کو ہر ایک دعویٰ یہی کرتا ہے کہ  ہمارے اصول قرآن و حدیث سے ثابت اور اس کی دَین ہیں لیکن یہ سارے معاملات صرف اس وقت تک ہی نظر آتے ہیں جب تک اپنے مسلک کے علماء کے تسامحات پر نظر نہیں پڑتی۔  جو لوگ فریقِ مخالف کے علماء  کے چھوٹے سے چھوٹے تسامحات کو نہیں بخشتے وہ اپنے علماء کی عقاید کی غلطیوں تک کی تاویلیں کرنے کو تیار رہتے ہیں۔ اور عذر دیتے ہیں کہ ان کے دوسرے کام بہت بڑے تھے۔ لیکن اصل بات تو یہی ہے کہ اگر ان کے اصلاحی کام بہت بڑے تھے تو ان کی پیش کردہ گمراہیاں بھی تو بہت بڑی  ہیں۔ اس متعلق سب سے مناسب بات تو یہی ہے کہ اس کو اپنے علماء کا تسامح مان کر سکوت اختیار کیا جائے لیکن بجائے سکوت اختیار کرنے کے اس کی تاویلیں کرکے ان تسامح کو تسامح ہی نہیں رہنے دیا جاتا۔ چلیں یہ بھی قابلِ قبول ہوتا اگر ہمارے احباب کی یہ پالیسی سب کے لئے برابر ہوتی۔  لیکن شومئی قسمت کہ ایسا بھی نہیں ہوتا۔ اپنے علماء کی  ہر مبتدع تعلیم لکڑ ہضم پتھر ہضم ہوجاتی ہے لیکن دوسرے  مسلک کے عالم کی انہیں تعلیمات کا پرچار کرکے ان کو مشرک، مبتدع اور نجانے کیا کیا قرار نہیں دیا جاتا۔ آج کل فیس بک پر سید مودودی کی "خلافت و ملوکیت" کو لے کر ہر سہ فریق کی طرف سے کافی کچھ طبع آزمائی ہورہی ہے۔ اور اس متعلق دونوں جانب سے خوب بے اعتدالیاں بھی ہوئی ہیں۔ ایک پورا ٹولہ موجود ہے جو حُبِّ صحابہؓ کے نام پر سید مودودی کو گستاخِ صحابہؓ ثابت کرنے میں لگا رہتا ہے۔ چلیں مان لیا کہ سید مودودی "گستاخِ صحابہ" ہیں لیکن  جن بنیادوں پر آپ سید مودودی کے لیے گستاخی کا فتویٰ لیکر آتے ہیں صحابہؓ کی جناب میں اس سے زیادہ سخت عبارات آپ کےاپنے اکابر کی پیش کی جاسکتی ہیں۔ جائیے اور ذرا معائنہ کیجئے ابوبکر جصاص رازی کی تفسیر کا، الہلال و البلاغ میں  شائع ہونے والے مولانا ابوالکلام آزاد کے سیدنا معاویہ رضی اللہ عنہ پر تند و تیز تنقید سے مزین مضامین کا،  "خارجی فتنہ" للمؤلف قاضی مظہر حسین کا، " حادثۂ کربلا کا پس منظر" للمؤلف علامہ عبدالرشید نعمانی کا، نگران امتحان ندوہ جناب  عبداللہ عباس ندوی کی تحاریر کا وغیر وغیرہ۔ سیدنا معاویہؓ کے خلاف سید مودودی کی کردہ جسارت کی صدائے بازگشت ان کتب میں نظر نہ آئیں تو کہیئے گا۔ لیکن چونکہ سید مودودی  مخالف مسلک کے تھے سو ان کی مٹی پلید کی جاسکتی ہے جبکہ اپنے مسلک کے عالم کو سو گناہ بھی معاف ہیں۔ اب آجائیے ذرا ایک اور جہت کی طرف۔ ہمارے ہاں ایک مسلک علم الغیب، ارواح کے حاضر ہونے، نذرونیاز، وحدت الوجود، حلول کے نظریات کی بناء پر بریلوی مسلک کے اکابر کی غیر معین تکفیر کا قائل ہے اور ان عقاید کے حامل افراد کو برملا مشرک قرار دیتا ہے۔ یہاں تک کہ ان کے جید علماء غیر اللہ کے نام پر ذبح کرنے والوں کو ازروئے قرآن مرتد تک قرار دیدیتے ہیں اور اپنے فتاویٰ میں صاف لکھتے ہیں کہ جو حضرات یہ عقیدہ رکھیں کہ مرنے کے بعد بھی ارواح اس دنیا میں آتی جاتی ہیں تو ایسے  افراد کی تکفیر کی جائے گی اور اس سلسلے میں ابن نجیم  نے جو کنز الدقائق کی شرح بحر الرائق میں تحریر کیا ہے کہ جو یہ مانے کہ مشائخ کی روحیں حاضر ہوتی ہیں اور ان کو علم بھی ہے ، وہ کافر ہیں کو بطور استدلال نقل بھی کیا جاتا ہے۔ لیکن افسوس صد افسوس کہ جب انہیں  گمراہ کن نظریات کی  تعلیمات ان حضرات کے اپنے پسندیدہ علماء کی صوفیانہ تعلیمات پر مشتمل کتب میں سے دکھائی جاتی ہیں تو فوراً تاویلوں کے بکھیڑے شروع ہوجاتے ہیں۔ گویا جو نظریات رکھ کر بریلوی مسلک کفر و شرک کا مرتکب ہوتا ہے، انہیں گمراہ کن نظریات کی تعلیم دے کر آپ کے پسندیدہ اکابر موحد رہتے ہیں جبکہ بریلوی مسلک اپنے ان نظریات کی تائید لاتا بھی آپ کے اکابر کی کتب سے ہی ہے۔  پھر جب آپ یہ دیکھتے ہیں کہ تاویل کا دھندہ نہیں چل پارہا تو  فوراً ارشاد فرمادیتے ہیں کہ ہمارے اکابر پر ان کی "ان " تعلیمات کے باوجود علماء نے فتویٰ نہیں لگایا تو ہم کیوں لگائیں، ہاں سید مودودی پر ، بریلویوں پر ہم اس لئے فتویٰ بازی کرتے ہیں کہ ان پر ہمارے علماء نے فتویٰ لگائے ہیں، لو جی قصہ ہی ختم۔ یہ ارشادات آتے ہیں ان اصحاب کی طرف سے جو منھج محدثین سے وابستہ ہونے کا دعویٰ کرتے ہیں اور تقلید کو علی الاعلان شرک فرماتے ہیں لیکن جیسے ہی بات اپنے علماء کی شخصیات اور گمراہ کن نظریات کی آتی ہے تو فوراً تقلیدی ذہن اختیار کرلیا جاتا ہے۔ اہل دیوبند کے امداد اللہ مہاجر مکی اپنی کتاب میں وحدت الوجود کی تعلیم دیں تو مشرک لیکن بعینہٖ وہی تعلیم شاہ ولی اللہ انفاس العارفین، در ثمین، فیوض الحرمین ، فیصلہ وحدت الوجود و الشہود دیں تو فوراً ان کی تاویلیں شروع۔ تو بھئی یہ تاویلیں آپ امداد اللہ مہاجر مکی کے لئے کیوں نہیں کرتے۔ زیادہ اصرار کرو تو فرماتے ہیں کہ شاہ ولی اللہ سے ہماری حدیث  کی سند آتی ہے، ان پر طعن اپنی اسناد پر طعن ہوگا۔ گویا اگر فاطمہ بنت محمدؓ چوری کریں تو ان کو معافی ہوگی جبکہ فاطمہ مخزومیہ کا ہاتھ کاٹ دیا جائیگا۔  پھر یہ تاویل بھی " عذر گناہ بدتر از گناہ" کی قبیل سے ہے۔ کیا آپ کے ذخیرۂ حدیث میں مبتدع ثقہ حضرات سے روایات نہیں لی گئیں۔ کیا وہاں روایت لینے کے سبب آپ نے رواۃ کے میلانات کی نفی کردی تھی؟ تو پھر یہاں نفی کیسی۔ کم از کم اصول تو ایک سا رکھئے سب کے لئے۔ کوئی نہیں کہتا کہ آپ اپنے اکابر کی تکفیر کریں لیکن کم از کم ان کی غلط باتوں کو غلط تو جانیں، ان کا دفاع تو نہ کریں، اور اس سے کم ہلکی معصیت والی باتوں کے لئے  فریق مخالف کے علماء کو بھی عذر دیں۔ لیکن آپ کا سارا زور دوسرے مسلک کے علماء پر ہی چلتا ہے۔ سید مودودی پر آپ استخفافِ حدیث کی تہمت  لگاتے ہیں لیکن جب آپ کے اکابر اپنی صوفیانہ تعلیمات کے ذریعے استخفافِ توحید کا فریضہ انجام دیتے ہیں تو آپ عذر اور تاویلوں کی طرف رخ فرماتے ہیں، تو پھر یہ عذر و تاویلات سید مودودی کے لئے کیوں نہیں۔ آپ نے کہا کہ ہمارے اکابر اگر صوفیانہ تعلیمات کے زیرِ اثر کہیں استخفاف توحید  کی معصیت میں مبتلا بھی ہوئے تو اپنی دوسری کتب میں انہوں نے اس کی تلافی بھی کردی اور توحید کو شرح و بسط سے بیان فرمادیا۔ جناب پھر تو آپ کو سید مودودی کے مداحین کی اس بات کو بھی مان لینا چاہیئے جبکہ وہ یہ کہتے ہیں کہ اگر سید مودودی نے خلافت و ملوکیت میں تاریخ کے زیرِ اثر کچھ صحابہ پر کلام کردیا تو کیا ہوا اپنی دوسری تحاریر میں انہوں نے صحابہ کا بھرپور دفاع بھی تو  کیا ہے۔ لیکن وہاں آپ انکا یہ عذر ماننے کو تیار نہیں ہوتے۔ گویا اپنے اکابر کے لئے اصول الگ اور دوسروں کے علماء کے لئے اصول الگ۔ یہ تو حال تھا اس طبقہ کے"  صرف چند افراد "کا جو تقلید کو شرعی طور پر حرام جانتے ہیں، ورنہ الحمدللہ ثم الحمداللہ منھج محدثین سے وابستہ مسلک کے لوگوں کی اکثریت ان دہرے معیارات سے مبّرا ہے۔ اب آجائیں ان اصحاب کی طرف جو تقلید کو ضروریاتِ دین میں سے مانتے ہیں اور حُبّ صحابہ کو دین کا جزو لاینفک جانتے ہیں۔ لیکن یہ جزو صرف اس وقت تک لاینفک ہے جب تک کہ کوئی غیر اس کا  اقدام کرے۔ جونہی کوئی اپنا صحابہ پر طعن کریگا تو فوراً تاویلوں کے باب کھل جائینگے، رازی اور جصاص کی دہائیاں شروع ہوجائینگی۔ اس وقت واقدی بھی ثقہ و ثبت بنادئیے جاتے ہیں۔ محمد بن اسحٰق بن یسار جو فاتحہ خلف الامام کے معاملے میں ناقابل ِ حجت راوی ہوتے ہیں،  اپنے اکابر کی طعنِ صحابہ سے متعلق  پیش کردہ روایات کے ضمن میں ثقہ ترین ہوجاتے ہیں۔ فیا للعجب۔ گویا سید مودودی نے خلافت و ملوکیت لکھی تو وہ گستاخ لیکن "خارجی فتنہ" میں سیدنا معاویہؓ کو خاطی، باغی، جائر، معصیت اور نصوص قرآنی کی خلاف ورزی  کرنے والا قرار دیدیا گیا تو یہ گستاخی نہیں بلکہ عین  تعظیم و توقیر ٹھہری۔ قاضی طاہر علی الہاشمی نے ناقدین معاویہؓ لکھی تو ایسے ہی نہ لکھ ماری تھی، ان کے پاس عبارات ہیں سیاق و سباق کے ساتھ۔ ہونا تو یہ چاہیئے تھا کہ ان عبارات سے برات کا اظہار کیا جاتا اور انکو اپنے علماء کا تسامح قرار دیدیا جاتا لیکن  برا ہو شخصیت پرستی کا کہ مفتی وقاص رفیع صاحب نے "عبارات اکابر اور امیر معاویہؓ" لکھ کر مرے پر سو درّے والا کام کیا اور سیدنا معاویہؓ کے خلاف مزید فردِ جرم عائد کردئے۔ یعنی جو کام خلافت و ملوکیت کے دفاع میں ملک غلام علی صاحب نے کیا تھا وہ اہل دیوبند میں مفتی وقاص رفیع کرگئے۔ خیر یہ سب کچھ نہیں صرف شخصیت پرستی کے کرشمے ہیں۔ کوئی آپ سے یہ نہیں کہتا کہ اکابر کی توہین کریں، ان کو برا بھلا کہیں۔ اس احقر کا مقدمہ صرف یہ ہےکہ ہر عالم  کو اس کا جائز مقام دیجئے۔ ان کے سہو کو سہو مانئے اور اس کی تاویلیں نہ کیجئے۔ اور دوسرے مسلک کے علماء کے سہو کو بھی سہو جانئے، اس پر اس سلسلے میں فتویٰ بازی نہ کیجئے۔ للہ انصاف و قسط کا دامن تھامے رہیئے۔ اپنے ہی اصولوں سے انحراف بڑی سے بڑی قوم کو ضلالت و پستی کے گڑھے میں دھکیل دیتا ہے۔ تحریر: محمد فھد حارث

##############################
https://www.facebook.com/mohammad.f.haris/posts/10159099719669903
کیا سیدنا معاویہؓ نے مالِ غنیمت  میں سونا چاندی کے سلسلے میں خیانت کی تھی؟ ============= چند غیر مستند تاریخی روایات کے تحت ہمارے بعض بزرگوں نے اپنی کتاب میں یہ بات لکھ دی کہ سیدنا معاویہؓ نے  مالِ غنیمت کے معاملے میں کتاب اللہ و سنتِ رسول اللہﷺ کے صریح احکام کی خلاف ورزی کی ۔کتاب و سنت کی رو سے پورے مالِ غنیمت کا پانچواں حصہ بیت المال میں داخل ہونا چاہیئے اور باقی چار حصے اس فوج پر تقسیم کئے جانے چاہیئں جو لڑائی میں شریک ہوئی ہو لیکن حضرت معاویہؓ نے حکم دیا کہ مالِ غنیمت میں  سونا چاندی ان کے لیے الگ نکال لیا جائے ، پھر باقی مال شرعی قاعدے کے مطابق تقسیم کیا جائے۔  اس سے پہلے  کہ ہم اس روایت کے ماخذ، سند اور متن پر کلام کریں سب سے پہلے ہم کو یہ جاننا ہوگا کہ مالِ غنیمت کی تقسیم سے متعلق وہ کون سے "صریح احکام" تھے جن کی خلاف ورزی سیدنا معاویہؓ نے کی۔کسی متعلق عمومی احکامات کا بیان ہونا الگ بات ہے اور انکا "صریح و دو ٹوک" ہونا بالکل الگ بات ہے۔ اب مالِ غنیمت  کے بارے میں کوئی "صریح " احکامات  کتاب و سنت میں منصوص ہوتے تو پھر علماء و فقہا کے مابین مالِ غنیمت کی تقسیم  کو لے کر اختلاف کیو نکر ہوسکتا تھا اور قواعدِ اصولیہ کی کتب پر اس پر بحثیں کیونکر ہوتیں۔ اب جیسا کہ اوپر کے اقتباس سے مترشح ہوتا ہے کہ مالِ غنیمت کی پانچ حصوں میں تقسیم کرنے کے بعد چار حصے "صراحت" کے ساتھ مجاہدین میں تقسیم ہونے چاہیئے لیکن ہم دیکھتے ہیں کہ سیدنا معاویہؓ سے عرصہ دراز   یعنی تقریباً  تیس سال سے زائد عرصہ قبل خود سیدنا عمرؓ نے ان احکامات کو "صریح" نہ  جانا۔ سیدنا عمرؓ کے عہدِ مبارک سے پہلے دستور یہ تھا کہ مفتوحہ زمین مجاہدوں میں تقسیم کی جاتی تھی اور ان کے باشندے مجاہدوں کی غلامی میں دے دئیے جاتے تھے۔ سیدنا عمرؓ نے عراق کی  فتح کے بعد سیدنا سعد بن ابی وقاصؓ کو وہاں کی مردم شماری کرنے کا حکم دیا۔ سیدنا سعدؓ نے مردم شماری کرکے نتائج بھیجے تو کل باشندوں اور فوج کی تعداد کا موازنہ کرنے کے بعد ایک ایک مسلمان کے حصہ میں تین تین آدمی آرہے تھے۔ سیدنا عمرؓ نے اس بات کو درست نہ جانا اور ان کی رائے یہ بنی کہ زمین مجاہدین میں تقسیم کرنے کے بجائے باشندوں کو آزاد چھوڑ کے ان قبضہ میں رہنے دی جائیں اور ان پر خراج عائد کردیا جائے۔ سیدنا عبدالرحمٰن بن عوفؓ اور سیدنا بلالؓ سیدنا عمرؓ کی اس رائے کے سخت مخالف تھے۔ جبکہ سیدنا عمرؓ کا کہنا تھا کہ اگر ممالکِ مفتوحہ فوج کو تقسیم کردئیے جائیں تو آئندہ افواج کی تیاری، بیرونی حملوں کی حفاظت، ملک کے امن و امان قائم رکھنے کے مصارف کہاں سے آئیں گے۔ پس سیدنا عمرؓ نے یہ معاملہ شوریٰ میں رکھ کر اپنی تجویز پیش کی جس کو  جمہور صحابہ نے قبولیت کا شرف بخش دیا اور یوں پہلے جو زمینیں مجاہدین میں تقسیم کی جاتی تھی، سیدنا عمرؓ نے اپنے اجتہاد سے  ان کو مجاہدوں میں تقسیم کرنا بند کرواکران کے مالکان کے پاس رہنے دیں  اور ان سے جو خراج آتا تھا اس کو حکومت کے مصارف پر خرچ کرنا شروع کردیا۔ سو سب سے اول تو یہ عرض ہے کہ مالِ غنیمت کی تقسیم کا کوئی "صریح حکم" موجود نہیں جس میں اجتہاد کے ذریعے تبدیلی نہ کی جاسکتی ہو۔ اگر ایسا ہوتا تو مالِ غنیمت  کی تقسیم کے ضمن میں فقہاء کے مابین  کبھی اختلاف نہ ہوتا۔ اب آتے ہی اس روایت کی طرف۔ اس روایت کا بنیادی ماخذ تاریخ طبری ہے اور  طبری نے اس واقعہ کی جو سند نقل کی ہے وہ کچھ یوں ہے حدثنی عمر، قال حدثنی حاتم بن قبیصہ قال حدثنا غالب ابن سلیمان عن عبدالرحمٰن بن صبح۔ اب اتفاق دیکھئے کہ  اس سند کے تین رواۃ یعنی حاتم بن قبیصہ، غالب بن سلیمان اور عبدالرحمٰن بن صبح  تینوں مجھول الحال ہے۔ ان کا کوئی ذکر رجال کی کتب میں  موجود نہیں۔ گویا یہ روایت  ایک نہیں، دو نہیں تین مجھول الحال رواۃ کے سبب سخت ترین ضعیف و ناقابل حجت ٹھہرتی ہے ۔ پس روایتاً یہ حکایت ناقابلِ اعتبار ٹھہری۔ اب ذرا اس روایت کا متن بھی دیکھ لیتے ہیں۔ اس روایت کے متن میں مذکور ہے کہ  عراق کے گورنر زیاد کے ماتحت خراسان میں سیدنا حکم بن عمروؓ حاکم تھے۔ انہوں نے وہاں کفار سے جہاد کیا جس میں ان کو  فتح حاصل ہوئی اور بہت سا مالِ غنیمت ہاتھ لگا۔ انہوں نے گورنر عراق زیاد کو اس کی اطلاع دی۔ زیا د نے ان کو غنیمت کی تقسیم کے معاملے میں لکھا امیر المومنین کی طرف سے یہ خط آیا ہے کہ مالِ غنیمت  میں سے ان کے لیے سونا چاندی الگ کرلیا جائے۔ یہ سونا چاندی سب بیت المال میں جمع کردیا جائے گا (یجمع کلہ من ھذہ الغنیمۃ لبیت المال)۔  لیکن حکم بن عمروؓ نے یہ حکم ماننے سے انکار کردیا اور  ۱/۵ حصہ الگ کرکے تمام مالِ غنیمت لوگوں میں تقسیم کردیا۔ اب دیکھیے کہ اس روایت میں ایسی کوئی تصریح نہیں  ملتی  کہ سیدنا معاویہؓ نےاز خود یہ حکم زیاد کو دیا  تھا بلکہ یہ تاثر ابھرتا  ہےکہ زیاد نے خود ہی یہ بات اپنی طرف سے کہی تھی ورنہ حاکمِ خراسان سیدنا حکم بن عمر‍وؓ اتنی آسانی سے اس حکم کی خلاف ورزی نہ کرتے، ایسا محسوس ہوتا ہے کہ خود حکمؓ کو بھی معلوم تھا کہ سیدنا معاویہؓ کا ایسا کوئی حکم نہیں ہے، اسی وجہ سے انہوں نے یک جنبش اس حکم کو مسترد کردیا تھا۔ اور قرائن بھی اسی کی تائید کرتے ہیں کیونکہ اگر ایسا ہوتا تو سیدنا معاویہؓ اکیلے خراسان کے مالِ غنیمت کے لیے یہ حکم جاری نہ کرتے بلکہ  یہ حکم ان تمام  جنگی  لشکروں  پر بھی نافذ کرتے جو خود انہوں نے مرکزِ خلافت سے مختلف علاقوں میں جہاد کے لیے بھیجے تھے اور دوسرے تمام گورنروں کو بھی اس کی ہدایت کرتے۔ لیکن تاریخ میں ایسا کچھ نہیں ملتا۔  گویا صرف ایک واقعہ جو خراسان کے مالِ غنیمت سے متعلق تاریخ میں مذکور ہے اور صرف ایک دفعہ ملتا ہے  اور جس پر خود  مالِ غنیمت پر دسترس رکھنے والے گورنر نے عمل نہ کیا اس کو بنیاد بنا کر یہ  تاثر کیسے دیا جاسکتا ہے کہ گویا پوری مملکتِ اسلامیہ میں  اس پر عمل ہورہا تھا اور کھلم کھلا قرآن و سنت کی خلاف ورزی کی جارہی تھی۔ چنانچہ ایک واقعہ جس کی استنادی حیثیت مشکوک  کجا از حد ناقابلِ اعتبار و حجت ہے اور اگر اس کو صحیح مان بھی لیا جائے تو اس کے واقع ہونے کی نفی خود اس واقعہ میں موجود ہے تو یہ کیسے کہا جاسکتا ہے کہ سیدنا معاویہؓ نے "سنت" بدل دی تھی۔  یہاں تو ایسا محسوس ہوتا ہے کہ سیدنا معاویہؓ نے سنت بدلنے کی کوشش کی لیکن سیدنا حکمؓ نے اس کو ناکام بنادیا۔ اس ایک واقعہ کے علاوہ اور کوئی واقعہ تاریخ میں اس متعلق مذکور نہیں سو پس ثابت ہوتا ہے کہ سیدنا معاویہؓ پر یہ محض الزام ہے کہ  وہ مالِ غنیمت کی تقسیم کے سلسلے میں ردوبدل کرپائے تھے۔ اس کو بالکل ایسے سمجھئے جیسے  سیدنا عمرؓ سے متعلق تاریخ میں ملتا ہے کہ ایک دفعہ انہوں نے مجمع عام میں عورتوں کے مہر کو چار سو درہم تک مقید کرنے کا فیصلہ دیا جس پر ایک بڑھیا نے ان کو ٹوک دیا کہ قرآن تو قنطار یعنی ڈھیر سا کی بات کرتا ہے تو عمرؓ تم کون ہوتے ہو مہر کو مقید کرنے والے جس پر  سیدنا عمرؓ اپنا فیصلہ واپس لے لیتے ہیں۔ اب کوئی اس واقعہ کو بنیاد بنا کر کہے کہ سیدنا عمرؓ   نے مہر سے متعلق نے ایسا حکم دیا جس سے قرآن و سنت کے "صریح " احکام کی خلاف ورزی ہوتی  تھی اور اس بات سے صرفِ نظر کرلے کہ یہ حکم ایک دن کو بھی نافذ نہ ہوا تو اس کو کیا کہا جائے گا۔ بعینہ مالِ غنیمت والی اس روایت کے ضعف کے باوجود اگر  یہ مان لیا جائے کہ زیاد کو حقیقت میں سیدنا معاویہ ؓ نے ہی خط لکھ کر ایسا کرنے کو کہا تھا  تو تب بھی سیدنا  حکم بن عمروؓ کے انکار پر  اس  حکم پر عمل نہ ہوسکا اور پھر سیدنا معاویہؓ نے زیاد یا حکمؓ کو بھی اس فرمان کے بجا لانے پر کچھ نہیں  کہا  گویا دوسرے لفظوں میں انہوں نے  اپنے موقف سے رجوع کرلیا  اور ایک دن کے لیے بھی اس حکم پر عمل نہ ہوسکا ۔ چنانچہ یہ کیسے کہا جاسکتا ہےکہ سیدنا معاویہ ؓ نے مالِ غنیمت کے سلسلے میں  کتاب اللہ اور سنت رسول اللہﷺ کی صریح خلاف ورزی کی۔ پھر ابن کثیر نے لکھا ہے کہ یہ مال الگ کرواکر بیت المال میں جمع کروادیا گیا جس پر ایک رافضی الفکر شخص کا کہنا ہے کہ  یہ جمع کروانا بھی خلیفہ کے ذاتی استعمال کے لیےہی تھا۔ جبکہ یہ استدلال بھی جہالت اور امورِ جہانبانی سے ناواقفیت کا منہ بولتا ثبوت ہے۔ جیسے سیدنا عمرؓ نے اپنے زمانے میں  حکم دیا تھا کہ مفتوحہ زمینیں مجاہدین میں تقسیم کرنے کے بجائے ان پر خراج عائد کرکے ان کی آمدن بیت المال میں داخل کردی جائے تاکہ وہ دیگر مصارف میں خرچ ہوں۔ بعینہٖ اسی طرح  سیدنا معاویہؓ کے دور سے پہلے فوجی خدمت رضاکارانہ ہوتی تھی، اس لیے مالِ غنیمت کے چار حصہ فوج میں تقسیم کردئیے جاتے تھے لیکن جب رضاکارانہ کے بجائے تنخواہ دار فوج کا رواج ہوا تو فوج کا تمام سازو سامان اور سارے اخراجات حکومت کے ذمہ ہوگئے تو مالِ غنیمت کو فوج  پر تقسیم کرنے کا اصول  بھی اس طرح کا نہ رہا جیسے پہلے تھا۔ کیا معترض حضرات یہ ثابت کرسکتے ہیں کہ صحابہ کرامؓ نے سیدنا معاویہؓ پر اس سلسلے میں   کوئی نقد  یا اعتراض کیا ہو؟ پھر سیدنا معاویہؓ کے عہدِ مبارک اور اس کے بعد پورے اموی دور میں باقاعدہ فوج کے علاوہ رضاکار مجاہد بھی  ہوتے تھے اس لیے ضروری ہوگیا  تھا کہ سونا چاندی بیت المال کے لیے نکال لیا جائے اور باقی مال فوج پر تقسیم کردیا جائے تاکہ فوج کے مصارف پورے کئے جاسکیں ۔ پھر معترضین کی یہ بات بھی عجیب ہے کہ جب مالِ غنیمت میں سے سونا چاندی خلافِ شریعت نکال لیا گیا تو پھر باقی تقسیم شرعی کیسے رہ گئی کہ سیدنا معاویہؓ اس کی شرعی تقسیم کا حکم دے رہے ہیں۔  پھر یہ پہلو بھی قابلِ غور ہے کہ اگر سیدنا معاویہؓ مالِ غنیمت میں بے جا تصرف کرتے تو یہ کیسے ممکن تھا کہ امہات المومنین سیدہ عائشہؓ، سیدہ ام سلمہؓ اور دیگر ازواج النبیﷺ، سیدنا حسنؓ، سیدنا حسینؓ،سیدنا عبداللہ بن جعفرؓ ، سیدنا عبداللہ بن عباسؓ اور دیگر اصحابِ رسولﷺ سیدنا معاویہؓ سے وظائف و عطیات وصول کرتے  رہتے۔ اب کوئی کہے کہ  یہ حضرات وظائف سیدنا معاویہؓ کی ذاتی دولت سے نہیں بیت المال سے لیتے تھے تو  معترضین کے استدلال کے تحت ہی بیت المال  میں بھی خلافِ شریعت مالِ غنیمت کی تقسیم سے آنے والے سونے چاندی کے سبب ناپاک و حرام مال   کی آمیزش ہوگئی تھی تو یہ ممکن نہ تھا کہ امہات المومنین اور جمیع اصحابِ رسول ﷺ حرام مال کی آمیزش والا مال حرام مال کی آمیزش کرنے والے خلیفہ کے ہاتھوں لیتے۔ ان حضرات کا سیدنا معاویہؓ سے عطیات و وظائف قبول کرنا ہی اس بات کو مستلزم ہے کہ  مالِ غنیمت اور بیت المال میں خرد برد کرنے والی یہ روایت وضعی و ناقابلِ قبول ہیں۔ یاد رہے کہ اس سلسلے میں مستدرک حاکم کی ایک روایت پیش کی جاتی ہے کہ سیدنا معاویہ ؓ نے  مالِ غنیمت کی تقسیم سے  متعلق حکم نہ ماننے کی پاداش میں سیدنا حکم بن عمروؓ کو قید کردیا تھا اور اسی حال میں  ۴۵ھ ان کا اتنقال ہوگیا تھا۔ لیکن اس روایت کو عموماً مورخین و محدثین نے قبول نہیں کیا کیونکہ  اس کو صرف امام حاکم نے روایت کیا ہے اور تشیع میں ان کا غلو معروف ہے سو اس سبب کم از کم سیدنا معاویہؓ کی کردار کشی پر مبنی ان کی کوئی  منفرد روایت قابلِ قبول نہیں ہوسکتی۔ یہی وجہ ہے کہ  الاصابہ  میں ابن حجر عسقلانی اور دیگر محدثین نے سیدنا حکم بن عمروؓ سے متعلق اس روایت کو قبول نہیں کیا اور اس کے بجائے آپ کی طبعی موت کا ذکر کیا ہے جو کہ  ۵۰ ھ   میں ہوئی تھی اور آپ نے اپنی موت سے قبل انس بن ابی ایاس کو اپنے کام کا نگراں مقرر کیا تھا (الاصابہ جلد اول تحت الترجمہ حکم بن عمروؓ)  ۔ پس اس اعتراض کے سلسلے میں  درج ذیل باتیں غور کرنے لائق ہیں: اول۔  یہ قصہ کسی مستند تاریخی روایت سے ثابت نہیں بلکہ ضعیف و مجھول راویوں سے مروی ہے سو اپنی اصل میں سنداً یہ قطعی قابلِ قبول نہیں۔ دوم۔ اگر اس قصہ کی استنادی حیثیت سے صرف نظر کر بھی لیا جائے تو  اس  سلسلے میں  دو احتمال ہیں۔ پہلا یہ کہ  ایسا کوئی قرینہ موجود نہیں کہ سیدنا معاویہؓ  نے یہ حکم دیا تھا کیونکہ اگر وہ حکم دیتے تو پوری بلادِ اسلامیہ  کے گورنروں کو دیتے۔ صرف ایک گورنر کو یہ حکم دینا اور اسکا بھی انکار کردینا اس بات کا غماز ہے کہ یہ حکم سیدنا معاویہؓ کی جانب سے نہیں بلکہ زیاد کی جانب سے تھا۔ سوم۔ اگر اس کی نسبت سیدنا معاویہؓ سے مانی بھی جائے تو اس کی حیثیت بالکل ویسے ہی ہے جیسا کہ سیدنا عمرؓ کی مہر کی تحدید کے واقعہ کی حیثیت کہ سیدنا عمرؓ نے ایک تجویز دی جو غیر منظور کردی گئی اور ایک دن کو بھی اس پر عملدر آمد نہ ہوا۔ بعینہٖ  مالِ غنیمت کی تقسیم کے سلسلے میں بھی یہی ہوا کہ اگر سیدنا معاویہؓ نے ایسا کوئی حکم دیا بھی تھا تو خراسان کے عامل کے انکار پر وہ تجویز رد ہوگئی اور ایک دن کے لیے بھی اس پر عمل نہ ہوسکا۔ چہارم۔ اگر اس تجویز پر عمل  ہو بھی جاتا تو  عراق کی مفتوحہ زمینوں والے معاملے کی طرح  یہ معاملہ بھی اجتہادی مسائل میں سے تھا جس کو مصالح امت کی خاطر سیدنا معاویہؓ نے تجویز کیا اور اس پر عملدر آمد کروانا چاہا جس میں فقہی نقطۂ نظر سے قطعی کوئی قباحت نہیں تھی۔ اگر یہ معاملہ غیر شرعی ہوتا تو بیت المال میں حرام مال کی آمیزش کے تحت اصحاب رسولﷺ و امہات المومنین ؓ کبھی بھی سیدنا معاویہؓ سے عطیات و وظائف  وصول نہ کرتیں۔ پنجم۔ تاریخ طبری میں ہی ایک روایت ملتی ہے جس سے یہ مترشح ہوتا ہےکہ خلیفہ کو اختیار ہوتا ہےکہ وہ جس مصرف میں چاہے حکومت و افواج پر بیت المال کی رقم خرچ کرے۔ جیسا کہ سیدنا علیؓ سے متعلق ملتا ہے کہ جب وہ اہل بصرہ کی بیعت سے قارغ ہوئے تو  بیت المال کا جائزہ لیا۔ اس میں ساٹھ لاکھ درہم سے زائد رقم موجود تھی جو سیدنا علیؓ نے ان لوگوں میں تقسیم کردی جو آپ کے ساتھ جنگ میں شریک تھے۔ ہر شخص کے حصے میں پانچ پانچ سو کی رقم آئی۔ پھر ان سے فرمایاکہ اللہ تعالیٰ شام میں آپ لوگوں کو فتح یاب کرے تو اتنی ہی رقم عطیات کے علاوہ تمہیں ملے گی۔ (طبری ۲/۳ صفحہ ۱۶۰) تحریر: محمد فھد حارث

##############################
https://www.facebook.com/mohammad.f.haris/posts/10159099184559903
حَدَّثَنَا سَعِيدُ بْنُ يَحْيَى بْنِ سَعِيدٍ الْقُرَشِيِّ ، قَالَ : حَدَّثَنَا أَبِي ، قَالَ : حَدَّثَنَا أَبُو بُرْدَةَ بْنُ عَبْدِ اللَّهِ بْنِ أَبِي بُرْدَةَ ، عَنْ أَبِي بُرْدَةَ ، عَنْ أَبِي مُوسَى رَضِيَ اللَّهُ عَنْهُ ، قَالَ : قَالُوا : يَا رَسُولَ اللَّهِ ، أَيُّ الْإِسْلَامِ أَفْضَلُ ؟ قَالَ :    مَنْ سَلِمَ الْمُسْلِمُونَ مِنْ لِسَانِهِ وَيَدِهِ    .  لوگوں نے پوچھا یا رسول اللہ! کون سا اسلام افضل ہے؟ تو نبی کریم صلی اللہ علیہ وسلم نے فرمایا وہ جس کے ماننے والے مسلمانوں کی زبان اور ہاتھ سے سارے مسلمان سلامتی میں رہیں۔ (صحیح بخاری حدیث نمبر ١١)  ان "سارے مسلمان" میں سب سے اول انبیاء، پھر صحابہ اور پھر ہر امتی آتا ہے چاہے اس کا تعلق دنیا کی کسی جماعت، کسی خطے، کسی مسلک سے ہو۔ پس روک لیجئے خود کو ہر مسلمان پر طعنہ زنی و نشتر چلانے سے۔ اور یہ نصیحت یہ احقر سب سے پہلے خود پر لاگو کرنا چاہے گا کیونکہ جانے انجانے میں رد عمل میں ہی سہی دوسرے مسلم بھائیوں کے لیے سخت الفاظ نکل گئے۔ آخری پوسٹ میں الفاظ کی سختی از حد زیادہ تھی سو اس پوسٹ کو ڈیلیٹ کردیا گیا ہے اور اس دل آزاری پر سخت شرمندہ اور معذرت خواہ ہوں۔  صرف اس ایک حدیث کو خود پر لاگو کرکے دیکھیے اور پھر اپنا محاسبہ کیجیے، یقین جانئے اپنے ایمان کو لیکر لرز جائیں گے۔ ہم سب تو محض نام کے مسلمان ہیں۔ اسلام کے لیے تھوڑی جھگڑتے، اپنے اپنے نظریات و رجحانات کے لیے سر پٹھول کرتے ہیں۔ ہمارے مناقشے اسلام کے لیے ہوتے تو ایک دوسرے کی اصلاح کا جذبہ کارفرما ہوتا نا کہ ایک دوسرے کو ہرانے کی ریس ہوتی۔ اللہ مجھے معاف فرمائے۔ آمین پس نوشت: جب ایک مسلمان کے خلاف زبان درازی جائز نہیں تو صحابی رسول صلی اللہ علیہ وسلم اور پھر علمائے اسلام کا مقام و مرتبہ تو بہت بالا شے ہے۔ سوچیے ذرا۔ تحریر: محمد فھد حارث

##############################
https://www.facebook.com/mohammad.f.haris/posts/10159101714239903
مباحثہ جیت کر بندہ ہار جائیں، اس سے کہیں بہتر ہے کہ بندہ جیت کر مباحثہ ہار جایا جائے۔ مذاکرہ کا مقصد ہار جیت کے بجائے اصلاح ہو تو الفاظ کا چناو اور لہجے کا برتاو خود نرم ہوجاتا ہے۔ اور جب نیت مناظرہ مقصود ہو تو پھر الفاظ نشتر اور لہجہ جراحی کا کام کرتا ہے۔ پس مباحثہ کرتے ہوئے یہ دیکھ لیں کہ قرآن میں مباحثہ و مذاکرہ کے کیا اصول بتائے گیے ہیں اور ان کی کیا غرض و غایت بیان ہوئی ہے۔ اگر آپ کے زبان و ہاتھ سے کوئی مسلمان محفوظ نہیں تو آپکا اسلام کامل ہونے سے رہا۔ گزرجانے والوں کی مٹی پلید کرنے سے بہتر ہے کہ زندوں کے لیے کچھ کر لیا جائے۔

##############################
https://www.facebook.com/mohammad.f.haris/posts/10159109914174903
باپ اور بیٹا ====== پہلے سے متنبہ کردوں کہ یہ بہت بے ہنگم، غیر مربوط، طویل اور بور تحریر ہے۔سو شاید بہت سوں کو پڑھ کر اپنے وقت کے ضیاع کا احساس ہو اور تحریر پسند بھی نہ آئے۔ لیکن بس کبھی کبھی دل میں جو آتا ہے، اس کو لکھ دینا مناسب رہتا ہے۔ ایک باپ اپنے بیٹے کو کتنا پیار کرتا ہے، یہ عموماً کبھی منہ سے کہہ کر وہ اس کو نہیں بتاپاتا۔  ہم جس جنریشن یعنی نسل سے تعلق رکھتے ہیں، وہاں  "کھلاؤ سونے کا نوالہ اور دیکھو شیر کی نگاہ سے" والا محاورہ زیادہ  مستعمل و مروج رہا ہے۔ میرے والد بھی کچھ ایسے ہی تھے۔ اوپر سے نہایت سخت مزاج تھے، اتنے سخت مزاج کہ ہم بھائی بہن تو چھوڑو، محلے  اور رشتہ داروں کے بچے تک ان سے ڈرتے تھے۔ میری امی کی سہیلیاں ابو کے آفس سے آنے کے بعد کم ہی ہمارے  گھر آتی تھیں، پوچھنے پر کہتی تھیں  کہ ان کو ہمارے والد کے رعب و داب سے ڈر لگتا ہے۔ ہم چار بھائی اور تین بہنیں یعنی کُل سات بہن بھائی تھے۔ دو بہنیں سب سے بڑی، اس کے بعد پہلا بڑا لڑکا میں، پھر تین بھائی اور پھر سب سے  چھوٹی بہن۔ ابو کی  نوکری ضرور اچھی تھی لیکن ہم سات بہن بھائی اور سب کے سب مہنگے انگلش میڈیم اسکول میں پڑھتے تھے ، ساتھ ہی والد، والدہ کا ہاتھ مہمان نوازی  اور لینے دینے میں  کُھلا ہوا تھا سو ایک طرح کی  لوور مڈل کلاس فیملی  کی طرح زندگی گزارتے تھے لیکن الحمدللہ ضرورت کی تمام چیزیں میسر تھیں اور کسی حد تک تعیشات سے بھی مستفید ہوتے رہتے تھے۔ ہفتہ میں سات دن میں سے دو یا تین  گوشت بنتا ہوگا اور باقی دن دال سبزی لیکن مجھے آج بھی اچھے سے یاد ہے کہ  گھر میں نو افراد کے لیے اگر ایک مرغی کا سالن بنتا تھا تو   والد کے حکم کے بموجب اس مرغی کی دونوں ٹانگیں دونوں بڑی بہنوں کے حصے میں ہی آتی تھیں کیونکہ اس میں گوشت زیادہ ہوتا تھا۔ والد سخت تھے لیکن اس کے باوجود لڑکوں پر لڑکیوں کو فوقیت دیتے تھے۔  دونوں بہنیں والد سے بات کرلیتی تھیں۔ میں بقدر ضرورت کرتا تھا جبکہ مجھ سے چھوٹا والا جس کا دل پڑھائی میں کم اور کھیل کود میں زیادہ لگتا تھا، اس نے تو شاید کبھی والد کو خود سے مخاطب ہی نہ کیا ہو۔  بچپن میں والد اور والدہ سے بہت مار کھائی ہے۔ امی سے تو خیر روز ہی مار پڑتی تھی اورعموماً ا س مار کا اوزار چپل یا جھاڑو ہوتا تھا۔ مجھے یاد ہیں کہ ہمیں مارنے کے چکر میں امی کی کانچ کی چوڑیاں تقریباً روز ہی ٹوٹتی تھیں۔ البتہ ابو کبھی ہفتہ میں ایک کاد دفعہ ہی مارتے تھے اور وہ بھی عموماً امی کے شکایت کرنے پر لیکن وہ مار یا تو بیلٹ سے ہوتی تھی یا پھر  ربڑ کے پائپ کے ٹکڑے سے۔ اس لیے جس دن  ہم لوگ کوئی "کارنامہ" کرجاتے تھے اس دن ابو کے آنے سے پہلے گھر میں پڑے تمام پائپ کے ٹکڑے چھت پر پھینک دیتے تھے تاکہ  پائپ کی مار سے بچ سکیں، بیلٹ کی خیر ہے۔ لیکن حیرت کی بات ہے کہ ابو سے مار کھانے کے باوجود کبھی دل میں یہ خیال نہیں آتا تھا کہ ہمارے والد ہم پر ظلم کرتے ہیں یا ہمیں مار کر کسی قسم کی زیادتی کررہے ہیں یا پھر ہم سے پیار نہیں کرتے۔ مجھے اچھے سے یاد ہے کہ جب میں نیا نیا "وہابی "ہوا تھا تو  اس چکر میں وائپر کے ڈنڈے سے ایسی مار کھائی تھی کہ پیٹھ پر  ڈنڈے کے لال نشان بن گئے تھے لیکن کبھی خیال نہ آتا کہ ابو زیادتی کررہے ہیں۔ بس یہی لگتا کہ ہمیں مارنا ان کا حق ہے اور وہ ایسا ہماری بھلائی کے لیے کرتے ہیں۔ والد ہم سے بہت پیار کرتے تھے لیکن  عمومی طور پر اظہار نہیں کرتے تھے۔ مجھے یاد ہے کہ ۱۹۹۰ء کی  اوائل دہائی میں نصیر اللہ بابر کے دور میں کراچی میں قصور بے قصور اردو بولنے والوں  گھرانوں کے لڑکوں کو رینجرز اٹھا کر لے جاتی تھی۔ اس زمانے میں میں  ۱۲، ۱۵ سال کا بھی نہ ہونگا لیکن اس کے باوجود ابو نے میرے گھر سے باہر نکلنے پر پابندی لگادی تھی۔ روٹی، دہی ،  سودے سلف کا سامان غرض کچھ بھی لانا ہے، چھوٹے بھائی باہر سے   لیکر آئیں گے۔ مجھے باہر جانے کی اجازت نہ  تھی سوائے ٹیوشن کے۔  میں پڑھنے میں اچھا تھا۔ شاید اس سبب  دوسرے بھائیوں کی بہ نسبت والد کے دل کے زیادہ قریب تھا گو انہوں نے کبھی اس بات کا منہ سے اظہار نہیں کیا لیکن ان کا رویہ بتاجاتا تھا۔ نویں جماعت میں پہنچ کر بورڈ کے امتحان دینے تھے تو  گھر میں لوگوں کی زیادتی اور کمروں کی کمی کے سبب دھیان سے پڑھنا مشکل ہوتا تھا، والد کو جانے یہ کیسے محسوس ہوگیا اور انہوں نے اوپر چھت پر ایک کمرہ بنوادیا تاکہ میں اکیلے سکون سے پڑھ سکوں۔  ہمیں کبھی والد کی طرف سے جیب خرچ نامی کوئی شے نہیں ملی لیکن اس کے باوجود مجھے یاد ہے کہ جب میں فرسٹ ائیر پری انجینئرنگ کے بورڈ کے  پیپر دینے ملیر سے عزیز آباد جاتا تھا تو والد چپکے سے صبح آفس جانے سے پہلے مجھے ڈیڑھ سو سے دو سو روپے تک دیتے تھے اور کہتے تھے کہ بس سے نہیں ٹیکسی سے جانا جبکہ اس وقت ملیر سے عزیز آباد تک کا ٹیکسی کا  آنے جانے کا کرایہ  اسی، سو روپے سے زیادہ نہ ہوتا تھا۔ میں جاتا بس سے ہی تھا اور ٹیکسی کے پیسوں سے کچھ کھاتا پیتا آجاتا تھا۔ اس وقت کے ڈیڑھ سو دو سو روپے آج کے حساب سے دو تین ہزار یا اس سے زیادہ ہی ہونگے۔ ہم اپنے لڑکپن سے دیکھتے آئے تھے کہ ہر گرمی میں والد کو پیلیا ہوجاتا تھا، آٹھویں جماعت میں تھا تو پتہ چلا کہ والد کو ہیپاٹائٹس سی ہے  جو اس زمانے میں ایک طرح کا  لاعلاج مرض  سمجھا جاتا تھا۔ ہم سب بہن بھائی والد کے رعب و دبدبہ اور ان سے حد درجہ ڈرنے کے سبب کبھی ان سے بات نہیں کرپاتے تھے۔ والد کی بیماری کی خبر ملی تو تب بھی ایک آپسی لجا اور جھجھک کے سبب ان سے کبھی ان کی طبیعت پوچھنے کی ہمت نہ پڑی۔ جو پوچھنا ہوتا تھا والدہ سے پوچھ لیتے تھے۔ وہ ہمارے والد تھے، ہم سے بے انتہا پیار کرتے تھے۔ ان کے دل میں یہ بات آتی ہوگی کہ میرے بچے مجھ سے میری  طبیعت نہیں پوچھتے اور واقعی ایسا تھا بھی کہ شاید ہم اس وقت اتنے حساس نہ تھے یا پھر والد کی طبیعت خرابی کی سنگینی کا کچھ خاص درک نہ تھا۔ ہمارے پاس گاڑی تو تھی نہیں۔ والد روزانہ آفس کے لیے ملیر سے نیپیر روڈ بس پر جاتے تھے۔ اسی طرح ہیپاٹائٹس کے بعد ڈاکٹرز کے ہاں بھی جانا ہوتا تھا تو بسوں سے ہی چکر لگاتے۔  جگر کی خرابی  اور از حد پرہیز کرنے کے سبب کمزوری سے  ابو کا سانس کافی پھول جاتا تھا۔ آفس یا ڈاکٹر کے ہاں سے گھر آتے تھے تو کافی وقت تک بے دم رہتے تھے۔ لیکن ہم میں سے کسی بہن بھائی کی ہمت نہ ہوتی تھی کہ ان سے ان کی خیریت دریافت کرپاتا۔ یا پھر جیسے پہلے لکھا کہ شاید ہم کو اس وقت ان کی بیماری کی شدت کا احساس ہی نہ تھا۔ مجھے یاد ہے کہ ایک دفعہ میرے والد نے مجھے اپنے ساتھ ڈاکٹر کے ہاں چلنے کا کہا، میں ساتھ گیا بھی لیکن سارے وقت ان سے کچھ بات نہ کرپایا۔ اس وقت میری عمر ہی کیا تھی شاید ۱۵، ۱۶ سال۔ والد کے ساتھ ڈاکٹرز کے ہاں بسوں پر جانا کافی مشکل کام لگتا تھا سو اکثر ٹیوشن کا بہانہ بنا دیتا تھا کہ پڑھنے جانا ہے۔ مجھے یاد ہے کہ ایک دفعہ میرے منجھلے  تایا ابو کی عیادت کے لیے آئے اور  ابو  سےکہا  کہ "انوار! تم فھد کو  اپنے ساتھ ڈاکٹر کے ہاں  لے کر جایا کرو، اکیلے مت جایا کرو، تمہاری طبیعت راستے میں خراب ہوجائے تو کوئی ساتھ تو ہو "۔ ابو نے برجستہ جواب دیا: "فھد!!!!  ارے بھائی چھوڑئیے! بِلّی کا گُو، نہ لیپنے کا نہ پوتنے کا"۔ ابو کی یہ بات سنی تو گویا خود پر گھڑوں پانی پڑگیا ، شرمندگی سے اندر ہی اندر مر سا گیا لیکن پھر بھی کبھی ہمت نہ کرپایا کہ  ابو سے ان کی خیریت پوچھوں، ان کے ساتھ ڈاکٹر کے ہاں چلنے کا کہہ سکوں۔ البتہ ابو کی  طرف سے ہماری ضرورتوں کا خیال رکھنا بالکل ویسا ہی رہا۔  پھر ایک دن ابو  کسی ڈاکٹر کے ہاں سے گھر آئے تو اپنے کمرے میں جاکر بیڈ سے ٹیک لگا کر بیٹھ گئے۔امی نے  روتے ہوئے  ہمیں بتایا کہ ابو آغا خان میں   جگر کے کسی بڑے ڈاکٹر وسیم جعفری کو دکھا کر آئے ہیں۔ ڈاکٹر نے ابو کی رپورٹ دیکھتے ہوئے کہا کہ "اب آپ کا کچھ نہیں ہوسکتا۔ آپ زیادہ سے زیادہ دو ماہ کے مہمان ہیں۔ آپ کا جگر آدھے سے زیادہ کام کرنا چھوڑ چکا ہے"۔  ہم سب کے پیروں تلے زمین نکل گئی۔ لیکن اُس وقت بھی کسی کی ہمت نہ ہوئی کہ ابو سے جاکر بات کرسکتا ہوتا۔ لیکن پتہ نہیں مجھے کیا ہوا۔ میں اٹھا اور ابو کے کمرے میں جاکر ان کے سامنے بیٹھ کر پوری ہمت کرکے ان کے ہاتھوں کو تھام کر رونے لگا اور بہت رویا۔ ابو بھی رونے لگے اور کہتے جاتے تھے کہ "ارے بیٹا میں ٹھیک ہوں کچھ نہیں ہوگا مجھے ان شاءاللہ"۔ اور میں بس ابو سے معافی مانگتا رہا کہ مجھے معاف کردیں میں نے کبھی آپ کا خیال نہیں کیا۔ ابو مجھےچپ کرواتے رہے۔ اس دن کے بعد جیسے میری زندگی بدل گئی۔ مجھے ابو کے کاموں میں مزا آنے لگا، میں کوشش کرکے ان کے ساتھ رہتا۔ وہ جب بھی ڈاکٹر کے پاس جاتے میں ان کے ساتھ جاتا۔ وہ آفس سے واپس آتے تو ان کے پیروں میں اتنا ورم ہوجاتا کہ  جوتےمیں پاؤں گھُسانا مشکل ہوتا۔ میں روز رات کو ان کے پیر کی مالش کرتاتو ورم چلا جاتا۔ اگلے دن پھر واپس  آفس سے آتے تو پھر ورم ہوتا۔ لیکن بس اب یہ میرا روز کا معمول بن گیا تھا کہ ابو کے پیر کی رات سونے سے پہلے مالش کرنی ہے تاکہ ورم رفع ہو اور صبح آفس جاتے ہوئے پاؤں میں جوتا آسکے۔ اس مالش میں ایک عجیب سی راحت ملتی تھی۔ مانو! جیسے کوئی تھکاوٹ نہ ہوتی تھی۔ سکون آتا تھا۔ گویا مالش ابو کے پاؤں کی نہیں،  کوئی میرے پاؤں کی کررہا ہو۔ اسی مالش کے دوران میں ابو سے کچھ کچھ باتیں بھی کرلیتا تھا۔ وہ وقت مجھے بہت یاد آتا ہے۔ بہت زیادہ یاد آتا ہے۔ پھر ایک دن ہم  صدر  کے کسی ہاسپٹل میں  ایک  مشہور اور بہت سینئر ڈاکٹر کے پاس گئے۔ مجھے ہاسپٹل کا  نام یاد نہیں آرہا بس اتنا یاد ہے کہ وہ بوڑھی لیڈی ڈاکٹر تھیں اور ان کا نام شاید ڈاکٹر سرور زبیری تھا۔ انہوں نے ابو کی رپورٹس دیکھیں اور کہاں کہ "ارے ہاشمی صاحب! آپ تو ماشاءاللہ سے بالکل ٹھیک ہیں۔ پرہیز وغیرہ چھوڑئیے، بس سب کھائیے پیجئے۔ البتہ مرچ کم کھائیے گا"۔ دراصل ہیپاٹائٹس کا پتہ چلنے کے بعد میرے والد صرف روکھی پھیکی اور ابلی سبزیاں بطور پرہیز کھاتے تھے جس کے سبب جسم میں خون نہ ہونے کے برابر اور کمزوری از حد تھی اسی باعث ابو کا مدافعتی نظام بالکل ختم ہوکر رہ گیا تھا۔  ڈاکٹر سرور زبیری تجربہ کار اور جہاندیدہ ڈاکٹر تھیں۔  رپورٹس دیکھ کر ان کو بھی معلوم چل گیا تھا کہ میرے والد کے زندگی کے دن زیادہ نہیں بچے سو پرہیز کرکے صرف کمزوری اور بیماری ہی بڑھے گی سو انہوں نے ابو کو سب کھانے کو کہا تاکہ کھانے کے طفیل جسم میں کچھ طاقت تو آئے اور زندگی کے بچے کچے دن اچھے گزر جائیں۔ ابو نے گھر آتے ہی امی سے بریانی کی فرمائش کی اور خوب سیر ہوکر بریانی کھائی۔ سرور زبیری کو دکھانے کے بعد والد صاحب دو ماہ نہیں دو سال جئے اور جتنے دن جئے صحت و تندرستی کے ساتھ جئے۔ مجھے یاد ہے کہ میں نے انٹر  پری انجینئرنگ میں اے ون گریڈ اور چھوٹے بھائی نے میٹرک میں  غالباً ۷۹ فیصد نمبر لیے تو والد نے ہم دونوں بھائیوں کو رات آفس سے آنے کے بعد گلے لگا کر کچھ دیر تک اپنے سینے پر لٹائے رکھا۔ یہ ہمارے لیے بہت بڑی بات تھی کیونکہ ہم والد سے بہت جھجھکتے تھے اور ایسے ان کے قریب کم ہی آئے ہونگے۔  جنوری ۲۰۰۰ء میں میرا این ای ڈی میں کمپیوٹر انجینئرنگ میں ایڈمیشن ہوگیا۔ البتہ اس وقت گھر میں کمپیوٹر نہیں تھا۔ والد سے کہنے کی ہمت نہ تھی لیکن اس کے باوجود ان کو  والدہ سے اس بات کا شاید پتہ چلا ہوگا  کہ انجینئرنگ پڑھائی کے لیے میرے پاس کمپیوٹر کا ہونا ضروری ہے۔   پس یہ معلوم پڑتے ہی ابو نے  مجھے اس وقت  ۵۵ ہزار روپے  کا پینٹیم تھری نیا خرید کر دیا۔ مجھے معلوم ہے کہ میرے والد کے لیے ۵۵ ہزار کی یہ رقم کتنی بڑی رہی ہوگی  اور وہ بھی اس وقت جب اپنی بیماری کے باعث  وہ اگلے تین چار ماہ میں ریٹائر ہونے کا سوچ رہے تھے۔ مجھے آج بھی یاد ہے کہ یہ اپریل ۲۰۰۰ء کی بات تھی۔  اکتوبر ۲۰۰۰ء کے دوسرے ہفتے میں ابو کی طبیعت اچانک پھر سے خراب ہونے لگی۔ دوتین دن آپ گھر پر رہے۔ سب کو معلوم تھا کہ ابو کے بچنے کے کوئی امکانات نہیں ہیں۔ پھوپھو، تایا، تائی سب رشتہ دار ملنے آتے تھے۔ میری تو مانو جیسے ابو میں جان اٹک گئی تھی۔ میرے وہی  منجھلے تایا ابو سے ملنے آئے جن کے سامنے ابو نے ناراض ہوکر کبھی مجھے "بلی کا گو" کہا تھا۔ مجھے آج بھی یاد ہے، انہیں تایا سے ابو نے کہا کہ" بھائی ا! فھد کو دیکھئے ۔  اس کے امتحانات سر پر ہیں اور یہ میرے پاس سے ایک لمحے کو بھی نہیں ہٹتا۔ اس نے میری بڑی خدمت کی ہے۔" اف ایسا مانو جیسے میرے اندر کوئی نور بھر گیا ہو۔ شاید ابو کی بیماری کی شدت نہ ہوتی تو وہ میری زندگی کا  خوبصورت ترین دن ہوتا۔ ابو کے اس جملےکی مٹھاس، غرور، فخر میں آج بھی  خود کے اندر محسوس کرتا ہوں۔ وہ جملے میری زندگی کا حاصل ہیں۔ پھر ہم ابو کو ضیاء الدین ہاسپٹل ناظم آباد لے گئے۔ ان کی طبیعت دن بدن خراب  رہنے لگی۔ میرے این ای ڈی کے پہلے سال کے امتحانات چل رہے تھے، اسی سبب  ابو مجھے ہسپتال رکنے نہیں دیتے تھے۔ میرا چھوٹا بھائی اور کزن ابو کے ساتھ ہاسپٹل رکتے تھے اور والدہ  بھی ہوتی تھیں۔  میں جب بھی این ای ڈی سے واپسی پر ابو سے ملنے ہاسپٹل آتا تو ابو مجھے فوراً گھر بجھوادیتے یا پھر نارتھ ناظم آباد میں میرا جو کلاس فیلو تھا، اس کے ہاں جانے کا کہتے کہ بس تم جاکر پڑھائی کرو۔ ابو کے انتقال سے  شاید تین چار دن قبل ان کے کھانے کی نلکی لگ گئی تھی جو کہ ناک کے ذریعے معدہ تک جاتی تھی۔ ابو  کو اس کی وجہ سے کافی تکلیف اوربات کرنے میں پریشانی تھی۔ ابو کے انتقال سے ایک دن پہلے ان کی طبیعت کافی خراب تھی۔ اس دن میرا  کیمسٹری کا وائیوا تھا۔ وائیوا دے کر میں ہاسپٹل آیا۔ ابو نے مجھے دیکھ کر امی سے اشارے سے خود کو اٹھانے کو کہا۔ امی نے ابو کو اٹھایا، میں ان کے قریب گیا۔ وہ مجھ سے کچھ کہنا چاہ رہے تھے لیکن نقاہت اور ناک میں غذا کی نلکی کے سبب کچھ کہہ نہیں پارہے تھے، میں نے کان لگا کر غور سے سننے کی کوشش کی تو وہ ادھ مرا شخص جس کے حواس بھی تکلیف اور مرض الموت  کے سبب درست طریقے سے بحال نہ تھے، مجھ سے پوچھ رہا تھا کہ "تمہارا وائیوا کیسا ہوا؟"۔ اف! یہ ہوتا ہے باپ۔  یہ ہوتا ہے  باپ۔ جس کو اپنے مرض الموت میں بھی اپنے بیٹے کے امتحانوں کی فکر کھائے جارہی تھی۔ میں نے کہا "بہت اچھا" اور پھر کمرے سے باہر نکل کر بہت رویا۔ ابو کی طبیعت کے سبب نہیں۔ ان کے پیار کے سبب۔ ان کی محبت کے باعث۔ باپ کے پیار کا کوئی مقابلہ نہیں۔ چاہے وہ بیٹے سے کبھی  لفظوں میں اس کا اظہار نہ کرسکے۔ اور پھر اگلے دن ابو کا انتقال ہوگیا۔ یہ شاید ابو کی محبت کی شدت تھی کہ سب خاندان والوں سے لڑ جھگڑ کے میں نے خود ابو کا جنازہ پڑھایا تھا جبکہ میری عمر اس وقت محض اُنیس سال تھی۔ میرے ایک تایا اس پر کافی خوش جبکہ دوسرے کافی ناراض ہوئے تھے اور خاندان میں کافی چہ مگوئیاں بھی ہوئی تھیں۔ ابو کے انتقال کے بعد کچھ کاغذی کاروائی کے لیے ابو کے آفس جانا ہوا۔ ابو کے کولیگ کو اپنا  تعارف دیا تو  انہوں نے باقی سب کو لیگز کو آواز دے کر بلایا  کہ" ارے دیکھیے ہاشمی صاحب کا 'این ای ڈی والا بیٹا'آیا ہے"۔ پھر مجھے ساتھ بٹھا کر بتایا کہ بیٹا جس دن آپ کا این ای ڈی میں ایڈمیشن ہوا تھا، آپ کے والد نے پورے آفس میں مٹھائی بانٹی تھی۔ اس واقعہ کے  چار سال بعد  جب  میرا این آئی ڈی فائنل ائیرکا رزلٹ آیا  تو میں گھر آکر کمرا بند کرکے بہت پھوٹ پھوٹ کر رویا تھا۔ تحریر: محمد فھد حارث

##############################
https://www.facebook.com/mohammad.f.haris/posts/10159107940214903
محمد بن بشار اور ابن مثنی سے روایت ہے کہ سیدنا مروان بن الحکم رضی اللہ عنہما سیدنا ابو ہریرہ رضی اللہ تعالیٰ عنہ  کو اپنی غیر حاضری میں مدینہ کا  ( قائم مقام  )  حاکم بنا یا کرتے تھے۔ (صحیح مسلم) امام زہری سے روایت ہے کہ سیدنا ابو ہریرہ ‌رضی ‌اللہ ‌عنہ ‌کو جب سیدنا مروان رضی اللہ عنہ مدینہ میں  اپنا نائب بنا کر  جاتے تو جب وہ فرض نماز کے لیے  کھڑے ہوتے ،  تکبیر کہتے  اور جب وہ نماز پوری کر لیتے اور سلام پھیرتے تو مسجد والوں کی طرف منہ کرتے  ( اور )  کہتے :  اس ذات کی قسم جس کے ہاتھ میں میری جان ہے! میں نماز میں تم سب سے زیادہ (نماز میں)  رسول اللہﷺ کے مشابہ ہوں۔ (صحیح مسلم)  سلیمان بن یسار نے حضرت ابوہریرہ رضی اللہ عنہ سے روایت کی کہ انہوں نے سیدنا مروان رضی اللہ عنہ سے کہا :  تم نے سودی تجارت حلال کر دی ہے؟ سیدنا مروان رضی اللہ عنہ  نے جواب دیا :  میں نے ایسا کیا کیا ہے؟ سیدنا ابوہریرہ رضی اللہ عنہ نے کہا :  تم نے ادائیگی کی دستاویزات  کی بیع حلال قرار دی ہے حالانکہ رسول اللہ صلی اللہ علیہ وسلم نے مکمل قبضہ کرنے سے پہلے غلے کو بیچنے سے منع فرمایا ہے ۔  کہا :  اس پر مروان نے لوگوں کو خطبہ دیا اور ان  دستاویزات  کی بیع سے منع کر دیا ۔سلیمان نے کہا :  میں نے محافظوں کو دیکھا وہ انہیں لوگوں کے ہاتھوں سے واپس لے رہے تھے۔ (صحیح مسلم) یحییٰ بن سعید سے روایت ہے کہ حضرت ابو ہریرۃ  رضی اللہ تعالیٰ عنہ اپنی روایات بیان کرتے ہیں جس آدمی نے جنبی حالت میں صبح کی تو وہ روزہ نہ رکھے ، راوی  ابو بکر  فرماتے ہیں کہ میں نےاس کا  ذکر اپنے باپ عبدالرحمٰن بن حارث سے کیاتو انہوں نے اس کا انکار کردیا ، توحضرت عبدالرحمٰن چلے اور میں بھی ان کے ساتھ چلا یہاں تک کہ حضرت عائشہ  رضی اللہ تعالیٰ عنہا   اور حضرت ام سلمہ  رضی اللہ تعالیٰ عنہا   کی خدمت میں حاضر ہوئے حضرت عبدالرحمٰن نے ان دونوں سے اس بارے میں پوچھا تو انہوں نے فرمایا کہ نبی   صلی اللہ علیہ وسلم  احتلام کے بغیر جنبی ہونے کی حالت میں صبح کرتے پھر آپ  صلی اللہ علیہ وسلم  روزہ رکھتے راوی کہتے ہیں کہ پھر ہم چلے یہاں تک کہ سیدنا مروان رضی اللہ عنک کے پاس آگئے حضرت عبدالرحمٰن نے سیدنا مروان سے اس بارے  میں ذکر کیا تو مروان رضی اللہ عنہ نے کہا کہ میں تم پر لازم کرتا ہوں کہ تم ضرور حضرت ابو ہریرۃ  رضی اللہ تعالیٰ عنہ  کی طرف جاؤ اور اس کی تردید کرو جو وہ کہتے ہیں تو ہم حضرت ابو ہریرۃ  رضی اللہ تعالیٰ عنہ  کے پاس آئے ۔ اور حضرت ابو بکر  رضی اللہ تعالیٰ عنہ  بھی وہاں موجود تھے حضرت عبداالرحمٰن نے حضرت ابو ہریرۃ  رضی اللہ تعالیٰ عنہ  سے یہ سارا کچھ ذکر کیا حضرت ابو ہریرۃ  رضی اللہ تعالیٰ عنہ  نے فرمایا کیا ان دونوں نے تجھ سے یہی فرمایا ہے؟حضرت عبدالرحمٰن نے کہا کہ ہاں!حضرت ابو ہریرۃ  رضی اللہ تعالیٰ عنہ  نے فر مایا کہ وہ دونوں اس مسئلہ کو زیادہ جانتی ہیں ۔ پھر حضرت ابو ہریرۃ  رضی اللہ تعالیٰ عنہ  نے اپنے اس قول کی جو کہ آپ نے فضل بن عباس رضی اللہ عنہما  سے سنا تھا اس کی تردید کردی ۔ اور حضرت ابو ہریرۃ  رضی اللہ تعالیٰ عنہ  نے فرمایا کہ میں نے یہ فضل بن عباس  رضی اللہ تعالیٰ عنہما  سے سناتھا اور نبی کریم  صلی اللہ علیہ وسلم  سے نہیں سنا راوی کہتے ہیں  کہ حضرت ابو ہریرۃ  رضی اللہ تعالیٰ عنہ  نے اپنے قول سے ر جوع کرلیا جو وہ کہاکرتے تھے راوی  کہتے ہیں کہ  میں نے عبدالملک سے کہا کہ کیا ان دونوں نے یہ حدیث رمضان کے بارے میں بیان کی تھی؟انہوں نے کہا کہ آپ بغیر احتلام کے جنبی حالت میں صبح اٹھتے پھر آپ روزہ رکھتے۔ (صحیح مسلم)  ہشام بن عروہ سے روایت پے کہ  ارویٰ بنت اویس نے سیدنا سعید بن زید رضی اللہ عنہ کے خلاف دعویٰ کیا کہ انہوں نے اس کی کچھ زمین پر قبضہ کر لیا ہے اور سیدنا مروان بن حکم رضی اللہ عنہ کے پاس مقدمہ لے کر گئی تو حضرت سعید رضی اللہ عنہ نے کہا :  کیا میں اس بات کے بعد بھی اس کی زمین کے کسی حصے پر قبضہ کر سکتا ہوں جو میں نے رسول اللہ صلی اللہ علیہ وسلم سے سنی؟ سیدنا مروان  نے فرمایا :  آپ نے رسول اللہ صلی اللہ علیہ وسلم سے کیا سنا؟ انہوں نے فرمایا :  میں نے رسول اللہ صلی اللہ علیہ وسلم سے سنا ،  آپ فرما رہے تھے : جس نے  (کسی کی ) زمین میں سے ایک بالشت بھی ظلم سے حاصل کی اسے سات زمینوں تک کا طوق پہنایا جائے گا ۔ اس پر سیدنا مروان نے ان سے کہا :  اس کے بعد میں آپ سے کسی شہادت کا مطالبہ نہیں کروں گا ۔  اس کے بعد انہوں  ( سعید )  نے کہا :  اے اللہ! اگر یہ جھوٹی ہے تو اس کی آنکھوں کو اندھا کر دے اور اسے اس کی زمین ہی میں ہلاک کر دے ۔   ( عروہ نے )  کہا :  وہ  ( اس وقت تک )  نہ مری یہاں تک کہ اس کی بینائی ختم ہو گئی ،  پھر ایک مرتبہ وہ اپنی زمین میں چل رہی تھی کہ ایک گڑھے میں جا گری اور مر گئی۔ (صحیح مسلم) انتخاب: محمد فھد حارث

##############################
https://www.facebook.com/mohammad.f.haris/posts/10159109914174903
باپ اور بیٹا ====== پہلے سے متنبہ کردوں کہ یہ بہت بے ہنگم، غیر مربوط، طویل اور بور تحریر ہے۔سو شاید بہت سوں کو پڑھ کر اپنے وقت کے ضیاع کا احساس ہو اور تحریر پسند بھی نہ آئے۔ لیکن بس کبھی کبھی دل میں جو آتا ہے، اس کو لکھ دینا مناسب رہتا ہے۔ ایک باپ اپنے بیٹے کو کتنا پیار کرتا ہے، یہ عموماً کبھی منہ سے کہہ کر وہ اس کو نہیں بتاپاتا۔  ہم جس جنریشن یعنی نسل سے تعلق رکھتے ہیں، وہاں  "کھلاؤ سونے کا نوالہ اور دیکھو شیر کی نگاہ سے" والا محاورہ زیادہ  مستعمل و مروج رہا ہے۔ میرے والد بھی کچھ ایسے ہی تھے۔ اوپر سے نہایت سخت مزاج تھے، اتنے سخت مزاج کہ ہم بھائی بہن تو چھوڑو، محلے  اور رشتہ داروں کے بچے تک ان سے ڈرتے تھے۔ میری امی کی سہیلیاں ابو کے آفس سے آنے کے بعد کم ہی ہمارے  گھر آتی تھیں، پوچھنے پر کہتی تھیں  کہ ان کو ہمارے والد کے رعب و داب سے ڈر لگتا ہے۔ ہم چار بھائی اور تین بہنیں یعنی کُل سات بہن بھائی تھے۔ دو بہنیں سب سے بڑی، اس کے بعد پہلا بڑا لڑکا میں، پھر تین بھائی اور پھر سب سے  چھوٹی بہن۔ ابو کی  نوکری ضرور اچھی تھی لیکن ہم سات بہن بھائی اور سب کے سب مہنگے انگلش میڈیم اسکول میں پڑھتے تھے ، ساتھ ہی والد، والدہ کا ہاتھ مہمان نوازی  اور لینے دینے میں  کُھلا ہوا تھا سو ایک طرح کی  لوور مڈل کلاس فیملی  کی طرح زندگی گزارتے تھے لیکن الحمدللہ ضرورت کی تمام چیزیں میسر تھیں اور کسی حد تک تعیشات سے بھی مستفید ہوتے رہتے تھے۔ ہفتہ میں سات دن میں سے دو یا تین  گوشت بنتا ہوگا اور باقی دن دال سبزی لیکن مجھے آج بھی اچھے سے یاد ہے کہ  گھر میں نو افراد کے لیے اگر ایک مرغی کا سالن بنتا تھا تو   والد کے حکم کے بموجب اس مرغی کی دونوں ٹانگیں دونوں بڑی بہنوں کے حصے میں ہی آتی تھیں کیونکہ اس میں گوشت زیادہ ہوتا تھا۔ والد سخت تھے لیکن اس کے باوجود لڑکوں پر لڑکیوں کو فوقیت دیتے تھے۔  دونوں بہنیں والد سے بات کرلیتی تھیں۔ میں بقدر ضرورت کرتا تھا جبکہ مجھ سے چھوٹا والا جس کا دل پڑھائی میں کم اور کھیل کود میں زیادہ لگتا تھا، اس نے تو شاید کبھی والد کو خود سے مخاطب ہی نہ کیا ہو۔  بچپن میں والد اور والدہ سے بہت مار کھائی ہے۔ امی سے تو خیر روز ہی مار پڑتی تھی اورعموماً ا س مار کا اوزار چپل یا جھاڑو ہوتا تھا۔ مجھے یاد ہیں کہ ہمیں مارنے کے چکر میں امی کی کانچ کی چوڑیاں تقریباً روز ہی ٹوٹتی تھیں۔ البتہ ابو کبھی ہفتہ میں ایک کاد دفعہ ہی مارتے تھے اور وہ بھی عموماً امی کے شکایت کرنے پر لیکن وہ مار یا تو بیلٹ سے ہوتی تھی یا پھر  ربڑ کے پائپ کے ٹکڑے سے۔ اس لیے جس دن  ہم لوگ کوئی "کارنامہ" کرجاتے تھے اس دن ابو کے آنے سے پہلے گھر میں پڑے تمام پائپ کے ٹکڑے چھت پر پھینک دیتے تھے تاکہ  پائپ کی مار سے بچ سکیں، بیلٹ کی خیر ہے۔ لیکن حیرت کی بات ہے کہ ابو سے مار کھانے کے باوجود کبھی دل میں یہ خیال نہیں آتا تھا کہ ہمارے والد ہم پر ظلم کرتے ہیں یا ہمیں مار کر کسی قسم کی زیادتی کررہے ہیں یا پھر ہم سے پیار نہیں کرتے۔ مجھے اچھے سے یاد ہے کہ جب میں نیا نیا "وہابی "ہوا تھا تو  اس چکر میں وائپر کے ڈنڈے سے ایسی مار کھائی تھی کہ پیٹھ پر  ڈنڈے کے لال نشان بن گئے تھے لیکن کبھی خیال نہ آتا کہ ابو زیادتی کررہے ہیں۔ بس یہی لگتا کہ ہمیں مارنا ان کا حق ہے اور وہ ایسا ہماری بھلائی کے لیے کرتے ہیں۔ والد ہم سے بہت پیار کرتے تھے لیکن  عمومی طور پر اظہار نہیں کرتے تھے۔ مجھے یاد ہے کہ ۱۹۹۰ء کی  اوائل دہائی میں نصیر اللہ بابر کے دور میں کراچی میں قصور بے قصور اردو بولنے والوں  گھرانوں کے لڑکوں کو رینجرز اٹھا کر لے جاتی تھی۔ اس زمانے میں میں  ۱۲، ۱۵ سال کا بھی نہ ہونگا لیکن اس کے باوجود ابو نے میرے گھر سے باہر نکلنے پر پابندی لگادی تھی۔ روٹی، دہی ،  سودے سلف کا سامان غرض کچھ بھی لانا ہے، چھوٹے بھائی باہر سے   لیکر آئیں گے۔ مجھے باہر جانے کی اجازت نہ  تھی سوائے ٹیوشن کے۔  میں پڑھنے میں اچھا تھا۔ شاید اس سبب  دوسرے بھائیوں کی بہ نسبت والد کے دل کے زیادہ قریب تھا گو انہوں نے کبھی اس بات کا منہ سے اظہار نہیں کیا لیکن ان کا رویہ بتاجاتا تھا۔ نویں جماعت میں پہنچ کر بورڈ کے امتحان دینے تھے تو  گھر میں لوگوں کی زیادتی اور کمروں کی کمی کے سبب دھیان سے پڑھنا مشکل ہوتا تھا، والد کو جانے یہ کیسے محسوس ہوگیا اور انہوں نے اوپر چھت پر ایک کمرہ بنوادیا تاکہ میں اکیلے سکون سے پڑھ سکوں۔  ہمیں کبھی والد کی طرف سے جیب خرچ نامی کوئی شے نہیں ملی لیکن اس کے باوجود مجھے یاد ہے کہ جب میں فرسٹ ائیر پری انجینئرنگ کے بورڈ کے  پیپر دینے ملیر سے عزیز آباد جاتا تھا تو والد چپکے سے صبح آفس جانے سے پہلے مجھے ڈیڑھ سو سے دو سو روپے تک دیتے تھے اور کہتے تھے کہ بس سے نہیں ٹیکسی سے جانا جبکہ اس وقت ملیر سے عزیز آباد تک کا ٹیکسی کا  آنے جانے کا کرایہ  اسی، سو روپے سے زیادہ نہ ہوتا تھا۔ میں جاتا بس سے ہی تھا اور ٹیکسی کے پیسوں سے کچھ کھاتا پیتا آجاتا تھا۔ اس وقت کے ڈیڑھ سو دو سو روپے آج کے حساب سے دو تین ہزار یا اس سے زیادہ ہی ہونگے۔ ہم اپنے لڑکپن سے دیکھتے آئے تھے کہ ہر گرمی میں والد کو پیلیا ہوجاتا تھا، آٹھویں جماعت میں تھا تو پتہ چلا کہ والد کو ہیپاٹائٹس سی ہے  جو اس زمانے میں ایک طرح کا  لاعلاج مرض  سمجھا جاتا تھا۔ ہم سب بہن بھائی والد کے رعب و دبدبہ اور ان سے حد درجہ ڈرنے کے سبب کبھی ان سے بات نہیں کرپاتے تھے۔ والد کی بیماری کی خبر ملی تو تب بھی ایک آپسی لجا اور جھجھک کے سبب ان سے کبھی ان کی طبیعت پوچھنے کی ہمت نہ پڑی۔ جو پوچھنا ہوتا تھا والدہ سے پوچھ لیتے تھے۔ وہ ہمارے والد تھے، ہم سے بے انتہا پیار کرتے تھے۔ ان کے دل میں یہ بات آتی ہوگی کہ میرے بچے مجھ سے میری  طبیعت نہیں پوچھتے اور واقعی ایسا تھا بھی کہ شاید ہم اس وقت اتنے حساس نہ تھے یا پھر والد کی طبیعت خرابی کی سنگینی کا کچھ خاص درک نہ تھا۔ ہمارے پاس گاڑی تو تھی نہیں۔ والد روزانہ آفس کے لیے ملیر سے نیپیر روڈ بس پر جاتے تھے۔ اسی طرح ہیپاٹائٹس کے بعد ڈاکٹرز کے ہاں بھی جانا ہوتا تھا تو بسوں سے ہی چکر لگاتے۔  جگر کی خرابی  اور از حد پرہیز کرنے کے سبب کمزوری سے  ابو کا سانس کافی پھول جاتا تھا۔ آفس یا ڈاکٹر کے ہاں سے گھر آتے تھے تو کافی وقت تک بے دم رہتے تھے۔ لیکن ہم میں سے کسی بہن بھائی کی ہمت نہ ہوتی تھی کہ ان سے ان کی خیریت دریافت کرپاتا۔ یا پھر جیسے پہلے لکھا کہ شاید ہم کو اس وقت ان کی بیماری کی شدت کا احساس ہی نہ تھا۔ مجھے یاد ہے کہ ایک دفعہ میرے والد نے مجھے اپنے ساتھ ڈاکٹر کے ہاں چلنے کا کہا، میں ساتھ گیا بھی لیکن سارے وقت ان سے کچھ بات نہ کرپایا۔ اس وقت میری عمر ہی کیا تھی شاید ۱۵، ۱۶ سال۔ والد کے ساتھ ڈاکٹرز کے ہاں بسوں پر جانا کافی مشکل کام لگتا تھا سو اکثر ٹیوشن کا بہانہ بنا دیتا تھا کہ پڑھنے جانا ہے۔ مجھے یاد ہے کہ ایک دفعہ میرے منجھلے  تایا ابو کی عیادت کے لیے آئے اور  ابو  سےکہا  کہ "انوار! تم فھد کو  اپنے ساتھ ڈاکٹر کے ہاں  لے کر جایا کرو، اکیلے مت جایا کرو، تمہاری طبیعت راستے میں خراب ہوجائے تو کوئی ساتھ تو ہو "۔ ابو نے برجستہ جواب دیا: "فھد!!!!  ارے بھائی چھوڑئیے! بِلّی کا گُو، نہ لیپنے کا نہ پوتنے کا"۔ ابو کی یہ بات سنی تو گویا خود پر گھڑوں پانی پڑگیا ، شرمندگی سے اندر ہی اندر مر سا گیا لیکن پھر بھی کبھی ہمت نہ کرپایا کہ  ابو سے ان کی خیریت پوچھوں، ان کے ساتھ ڈاکٹر کے ہاں چلنے کا کہہ سکوں۔ البتہ ابو کی  طرف سے ہماری ضرورتوں کا خیال رکھنا بالکل ویسا ہی رہا۔  پھر ایک دن ابو  کسی ڈاکٹر کے ہاں سے گھر آئے تو اپنے کمرے میں جاکر بیڈ سے ٹیک لگا کر بیٹھ گئے۔امی نے  روتے ہوئے  ہمیں بتایا کہ ابو آغا خان میں   جگر کے کسی بڑے ڈاکٹر وسیم جعفری کو دکھا کر آئے ہیں۔ ڈاکٹر نے ابو کی رپورٹ دیکھتے ہوئے کہا کہ "اب آپ کا کچھ نہیں ہوسکتا۔ آپ زیادہ سے زیادہ دو ماہ کے مہمان ہیں۔ آپ کا جگر آدھے سے زیادہ کام کرنا چھوڑ چکا ہے"۔  ہم سب کے پیروں تلے زمین نکل گئی۔ لیکن اُس وقت بھی کسی کی ہمت نہ ہوئی کہ ابو سے جاکر بات کرسکتا ہوتا۔ لیکن پتہ نہیں مجھے کیا ہوا۔ میں اٹھا اور ابو کے کمرے میں جاکر ان کے سامنے بیٹھ کر پوری ہمت کرکے ان کے ہاتھوں کو تھام کر رونے لگا اور بہت رویا۔ ابو بھی رونے لگے اور کہتے جاتے تھے کہ "ارے بیٹا میں ٹھیک ہوں کچھ نہیں ہوگا مجھے ان شاءاللہ"۔ اور میں بس ابو سے معافی مانگتا رہا کہ مجھے معاف کردیں میں نے کبھی آپ کا خیال نہیں کیا۔ ابو مجھےچپ کرواتے رہے۔ اس دن کے بعد جیسے میری زندگی بدل گئی۔ مجھے ابو کے کاموں میں مزا آنے لگا، میں کوشش کرکے ان کے ساتھ رہتا۔ وہ جب بھی ڈاکٹر کے پاس جاتے میں ان کے ساتھ جاتا۔ وہ آفس سے واپس آتے تو ان کے پیروں میں اتنا ورم ہوجاتا کہ  جوتےمیں پاؤں گھُسانا مشکل ہوتا۔ میں روز رات کو ان کے پیر کی مالش کرتاتو ورم چلا جاتا۔ اگلے دن پھر واپس  آفس سے آتے تو پھر ورم ہوتا۔ لیکن بس اب یہ میرا روز کا معمول بن گیا تھا کہ ابو کے پیر کی رات سونے سے پہلے مالش کرنی ہے تاکہ ورم رفع ہو اور صبح آفس جاتے ہوئے پاؤں میں جوتا آسکے۔ اس مالش میں ایک عجیب سی راحت ملتی تھی۔ مانو! جیسے کوئی تھکاوٹ نہ ہوتی تھی۔ سکون آتا تھا۔ گویا مالش ابو کے پاؤں کی نہیں،  کوئی میرے پاؤں کی کررہا ہو۔ اسی مالش کے دوران میں ابو سے کچھ کچھ باتیں بھی کرلیتا تھا۔ وہ وقت مجھے بہت یاد آتا ہے۔ بہت زیادہ یاد آتا ہے۔ پھر ایک دن ہم  صدر  کے کسی ہاسپٹل میں  ایک  مشہور اور بہت سینئر ڈاکٹر کے پاس گئے۔ مجھے ہاسپٹل کا  نام یاد نہیں آرہا بس اتنا یاد ہے کہ وہ بوڑھی لیڈی ڈاکٹر تھیں اور ان کا نام شاید ڈاکٹر سرور زبیری تھا۔ انہوں نے ابو کی رپورٹس دیکھیں اور کہاں کہ "ارے ہاشمی صاحب! آپ تو ماشاءاللہ سے بالکل ٹھیک ہیں۔ پرہیز وغیرہ چھوڑئیے، بس سب کھائیے پیجئے۔ البتہ مرچ کم کھائیے گا"۔ دراصل ہیپاٹائٹس کا پتہ چلنے کے بعد میرے والد صرف روکھی پھیکی اور ابلی سبزیاں بطور پرہیز کھاتے تھے جس کے سبب جسم میں خون نہ ہونے کے برابر اور کمزوری از حد تھی اسی باعث ابو کا مدافعتی نظام بالکل ختم ہوکر رہ گیا تھا۔  ڈاکٹر سرور زبیری تجربہ کار اور جہاندیدہ ڈاکٹر تھیں۔  رپورٹس دیکھ کر ان کو بھی معلوم چل گیا تھا کہ میرے والد کے زندگی کے دن زیادہ نہیں بچے سو پرہیز کرکے صرف کمزوری اور بیماری ہی بڑھے گی سو انہوں نے ابو کو سب کھانے کو کہا تاکہ کھانے کے طفیل جسم میں کچھ طاقت تو آئے اور زندگی کے بچے کچے دن اچھے گزر جائیں۔ ابو نے گھر آتے ہی امی سے بریانی کی فرمائش کی اور خوب سیر ہوکر بریانی کھائی۔ سرور زبیری کو دکھانے کے بعد والد صاحب دو ماہ نہیں دو سال جئے اور جتنے دن جئے صحت و تندرستی کے ساتھ جئے۔ مجھے یاد ہے کہ میں نے انٹر  پری انجینئرنگ میں اے ون گریڈ اور چھوٹے بھائی نے میٹرک میں  غالباً ۷۹ فیصد نمبر لیے تو والد نے ہم دونوں بھائیوں کو رات آفس سے آنے کے بعد گلے لگا کر کچھ دیر تک اپنے سینے پر لٹائے رکھا۔ یہ ہمارے لیے بہت بڑی بات تھی کیونکہ ہم والد سے بہت جھجھکتے تھے اور ایسے ان کے قریب کم ہی آئے ہونگے۔  جنوری ۲۰۰۰ء میں میرا این ای ڈی میں کمپیوٹر انجینئرنگ میں ایڈمیشن ہوگیا۔ البتہ اس وقت گھر میں کمپیوٹر نہیں تھا۔ والد سے کہنے کی ہمت نہ تھی لیکن اس کے باوجود ان کو  والدہ سے اس بات کا شاید پتہ چلا ہوگا  کہ انجینئرنگ پڑھائی کے لیے میرے پاس کمپیوٹر کا ہونا ضروری ہے۔   پس یہ معلوم پڑتے ہی ابو نے  مجھے اس وقت  ۵۵ ہزار روپے  کا پینٹیم تھری نیا خرید کر دیا۔ مجھے معلوم ہے کہ میرے والد کے لیے ۵۵ ہزار کی یہ رقم کتنی بڑی رہی ہوگی  اور وہ بھی اس وقت جب اپنی بیماری کے باعث  وہ اگلے تین چار ماہ میں ریٹائر ہونے کا سوچ رہے تھے۔ مجھے آج بھی یاد ہے کہ یہ اپریل ۲۰۰۰ء کی بات تھی۔  اکتوبر ۲۰۰۰ء کے دوسرے ہفتے میں ابو کی طبیعت اچانک پھر سے خراب ہونے لگی۔ دوتین دن آپ گھر پر رہے۔ سب کو معلوم تھا کہ ابو کے بچنے کے کوئی امکانات نہیں ہیں۔ پھوپھو، تایا، تائی سب رشتہ دار ملنے آتے تھے۔ میری تو مانو جیسے ابو میں جان اٹک گئی تھی۔ میرے وہی  منجھلے تایا ابو سے ملنے آئے جن کے سامنے ابو نے ناراض ہوکر کبھی مجھے "بلی کا گو" کہا تھا۔ مجھے آج بھی یاد ہے، انہیں تایا سے ابو نے کہا کہ" بھائی ا! فھد کو دیکھئے ۔  اس کے امتحانات سر پر ہیں اور یہ میرے پاس سے ایک لمحے کو بھی نہیں ہٹتا۔ اس نے میری بڑی خدمت کی ہے۔" اف ایسا مانو جیسے میرے اندر کوئی نور بھر گیا ہو۔ شاید ابو کی بیماری کی شدت نہ ہوتی تو وہ میری زندگی کا  خوبصورت ترین دن ہوتا۔ ابو کے اس جملےکی مٹھاس، غرور، فخر میں آج بھی  خود کے اندر محسوس کرتا ہوں۔ وہ جملے میری زندگی کا حاصل ہیں۔ پھر ہم ابو کو ضیاء الدین ہاسپٹل ناظم آباد لے گئے۔ ان کی طبیعت دن بدن خراب  رہنے لگی۔ میرے این ای ڈی کے پہلے سال کے امتحانات چل رہے تھے، اسی سبب  ابو مجھے ہسپتال رکنے نہیں دیتے تھے۔ میرا چھوٹا بھائی اور کزن ابو کے ساتھ ہاسپٹل رکتے تھے اور والدہ  بھی ہوتی تھیں۔  میں جب بھی این ای ڈی سے واپسی پر ابو سے ملنے ہاسپٹل آتا تو ابو مجھے فوراً گھر بجھوادیتے یا پھر نارتھ ناظم آباد میں میرا جو کلاس فیلو تھا، اس کے ہاں جانے کا کہتے کہ بس تم جاکر پڑھائی کرو۔ ابو کے انتقال سے  شاید تین چار دن قبل ان کے کھانے کی نلکی لگ گئی تھی جو کہ ناک کے ذریعے معدہ تک جاتی تھی۔ ابو  کو اس کی وجہ سے کافی تکلیف اوربات کرنے میں پریشانی تھی۔ ابو کے انتقال سے ایک دن پہلے ان کی طبیعت کافی خراب تھی۔ اس دن میرا  کیمسٹری کا وائیوا تھا۔ وائیوا دے کر میں ہاسپٹل آیا۔ ابو نے مجھے دیکھ کر امی سے اشارے سے خود کو اٹھانے کو کہا۔ امی نے ابو کو اٹھایا، میں ان کے قریب گیا۔ وہ مجھ سے کچھ کہنا چاہ رہے تھے لیکن نقاہت اور ناک میں غذا کی نلکی کے سبب کچھ کہہ نہیں پارہے تھے، میں نے کان لگا کر غور سے سننے کی کوشش کی تو وہ ادھ مرا شخص جس کے حواس بھی تکلیف اور مرض الموت  کے سبب درست طریقے سے بحال نہ تھے، مجھ سے پوچھ رہا تھا کہ "تمہارا وائیوا کیسا ہوا؟"۔ اف! یہ ہوتا ہے باپ۔  یہ ہوتا ہے  باپ۔ جس کو اپنے مرض الموت میں بھی اپنے بیٹے کے امتحانوں کی فکر کھائے جارہی تھی۔ میں نے کہا "بہت اچھا" اور پھر کمرے سے باہر نکل کر بہت رویا۔ ابو کی طبیعت کے سبب نہیں۔ ان کے پیار کے سبب۔ ان کی محبت کے باعث۔ باپ کے پیار کا کوئی مقابلہ نہیں۔ چاہے وہ بیٹے سے کبھی  لفظوں میں اس کا اظہار نہ کرسکے۔ اور پھر اگلے دن ابو کا انتقال ہوگیا۔ یہ شاید ابو کی محبت کی شدت تھی کہ سب خاندان والوں سے لڑ جھگڑ کے میں نے خود ابو کا جنازہ پڑھایا تھا جبکہ میری عمر اس وقت محض اُنیس سال تھی۔ میرے ایک تایا اس پر کافی خوش جبکہ دوسرے کافی ناراض ہوئے تھے اور خاندان میں کافی چہ مگوئیاں بھی ہوئی تھیں۔ ابو کے انتقال کے بعد کچھ کاغذی کاروائی کے لیے ابو کے آفس جانا ہوا۔ ابو کے کولیگ کو اپنا  تعارف دیا تو  انہوں نے باقی سب کو لیگز کو آواز دے کر بلایا  کہ" ارے دیکھیے ہاشمی صاحب کا 'این ای ڈی والا بیٹا'آیا ہے"۔ پھر مجھے ساتھ بٹھا کر بتایا کہ بیٹا جس دن آپ کا این ای ڈی میں ایڈمیشن ہوا تھا، آپ کے والد نے پورے آفس میں مٹھائی بانٹی تھی۔ اس واقعہ کے  چار سال بعد  جب  میرا این آئی ڈی فائنل ائیرکا رزلٹ آیا  تو میں گھر آکر کمرا بند کرکے بہت پھوٹ پھوٹ کر رویا تھا۔ تحریر: محمد فھد حارث

##############################
https://www.facebook.com/mohammad.f.haris/posts/10159107940214903
محمد بن بشار اور ابن مثنی سے روایت ہے کہ سیدنا مروان بن الحکم رضی اللہ عنہما سیدنا ابو ہریرہ رضی اللہ تعالیٰ عنہ  کو اپنی غیر حاضری میں مدینہ کا  ( قائم مقام  )  حاکم بنا یا کرتے تھے۔ (صحیح مسلم) امام زہری سے روایت ہے کہ سیدنا ابو ہریرہ ‌رضی ‌اللہ ‌عنہ ‌کو جب سیدنا مروان رضی اللہ عنہ مدینہ میں  اپنا نائب بنا کر  جاتے تو جب وہ فرض نماز کے لیے  کھڑے ہوتے ،  تکبیر کہتے  اور جب وہ نماز پوری کر لیتے اور سلام پھیرتے تو مسجد والوں کی طرف منہ کرتے  ( اور )  کہتے :  اس ذات کی قسم جس کے ہاتھ میں میری جان ہے! میں نماز میں تم سب سے زیادہ (نماز میں)  رسول اللہﷺ کے مشابہ ہوں۔ (صحیح مسلم)  سلیمان بن یسار نے حضرت ابوہریرہ رضی اللہ عنہ سے روایت کی کہ انہوں نے سیدنا مروان رضی اللہ عنہ سے کہا :  تم نے سودی تجارت حلال کر دی ہے؟ سیدنا مروان رضی اللہ عنہ  نے جواب دیا :  میں نے ایسا کیا کیا ہے؟ سیدنا ابوہریرہ رضی اللہ عنہ نے کہا :  تم نے ادائیگی کی دستاویزات  کی بیع حلال قرار دی ہے حالانکہ رسول اللہ صلی اللہ علیہ وسلم نے مکمل قبضہ کرنے سے پہلے غلے کو بیچنے سے منع فرمایا ہے ۔  کہا :  اس پر مروان نے لوگوں کو خطبہ دیا اور ان  دستاویزات  کی بیع سے منع کر دیا ۔سلیمان نے کہا :  میں نے محافظوں کو دیکھا وہ انہیں لوگوں کے ہاتھوں سے واپس لے رہے تھے۔ (صحیح مسلم) یحییٰ بن سعید سے روایت ہے کہ حضرت ابو ہریرۃ  رضی اللہ تعالیٰ عنہ اپنی روایات بیان کرتے ہیں جس آدمی نے جنبی حالت میں صبح کی تو وہ روزہ نہ رکھے ، راوی  ابو بکر  فرماتے ہیں کہ میں نےاس کا  ذکر اپنے باپ عبدالرحمٰن بن حارث سے کیاتو انہوں نے اس کا انکار کردیا ، توحضرت عبدالرحمٰن چلے اور میں بھی ان کے ساتھ چلا یہاں تک کہ حضرت عائشہ  رضی اللہ تعالیٰ عنہا   اور حضرت ام سلمہ  رضی اللہ تعالیٰ عنہا   کی خدمت میں حاضر ہوئے حضرت عبدالرحمٰن نے ان دونوں سے اس بارے میں پوچھا تو انہوں نے فرمایا کہ نبی   صلی اللہ علیہ وسلم  احتلام کے بغیر جنبی ہونے کی حالت میں صبح کرتے پھر آپ  صلی اللہ علیہ وسلم  روزہ رکھتے راوی کہتے ہیں کہ پھر ہم چلے یہاں تک کہ سیدنا مروان رضی اللہ عنک کے پاس آگئے حضرت عبدالرحمٰن نے سیدنا مروان سے اس بارے  میں ذکر کیا تو مروان رضی اللہ عنہ نے کہا کہ میں تم پر لازم کرتا ہوں کہ تم ضرور حضرت ابو ہریرۃ  رضی اللہ تعالیٰ عنہ  کی طرف جاؤ اور اس کی تردید کرو جو وہ کہتے ہیں تو ہم حضرت ابو ہریرۃ  رضی اللہ تعالیٰ عنہ  کے پاس آئے ۔ اور حضرت ابو بکر  رضی اللہ تعالیٰ عنہ  بھی وہاں موجود تھے حضرت عبداالرحمٰن نے حضرت ابو ہریرۃ  رضی اللہ تعالیٰ عنہ  سے یہ سارا کچھ ذکر کیا حضرت ابو ہریرۃ  رضی اللہ تعالیٰ عنہ  نے فرمایا کیا ان دونوں نے تجھ سے یہی فرمایا ہے؟حضرت عبدالرحمٰن نے کہا کہ ہاں!حضرت ابو ہریرۃ  رضی اللہ تعالیٰ عنہ  نے فر مایا کہ وہ دونوں اس مسئلہ کو زیادہ جانتی ہیں ۔ پھر حضرت ابو ہریرۃ  رضی اللہ تعالیٰ عنہ  نے اپنے اس قول کی جو کہ آپ نے فضل بن عباس رضی اللہ عنہما  سے سنا تھا اس کی تردید کردی ۔ اور حضرت ابو ہریرۃ  رضی اللہ تعالیٰ عنہ  نے فرمایا کہ میں نے یہ فضل بن عباس  رضی اللہ تعالیٰ عنہما  سے سناتھا اور نبی کریم  صلی اللہ علیہ وسلم  سے نہیں سنا راوی کہتے ہیں  کہ حضرت ابو ہریرۃ  رضی اللہ تعالیٰ عنہ  نے اپنے قول سے ر جوع کرلیا جو وہ کہاکرتے تھے راوی  کہتے ہیں کہ  میں نے عبدالملک سے کہا کہ کیا ان دونوں نے یہ حدیث رمضان کے بارے میں بیان کی تھی؟انہوں نے کہا کہ آپ بغیر احتلام کے جنبی حالت میں صبح اٹھتے پھر آپ روزہ رکھتے۔ (صحیح مسلم)  ہشام بن عروہ سے روایت پے کہ  ارویٰ بنت اویس نے سیدنا سعید بن زید رضی اللہ عنہ کے خلاف دعویٰ کیا کہ انہوں نے اس کی کچھ زمین پر قبضہ کر لیا ہے اور سیدنا مروان بن حکم رضی اللہ عنہ کے پاس مقدمہ لے کر گئی تو حضرت سعید رضی اللہ عنہ نے کہا :  کیا میں اس بات کے بعد بھی اس کی زمین کے کسی حصے پر قبضہ کر سکتا ہوں جو میں نے رسول اللہ صلی اللہ علیہ وسلم سے سنی؟ سیدنا مروان  نے فرمایا :  آپ نے رسول اللہ صلی اللہ علیہ وسلم سے کیا سنا؟ انہوں نے فرمایا :  میں نے رسول اللہ صلی اللہ علیہ وسلم سے سنا ،  آپ فرما رہے تھے : جس نے  (کسی کی ) زمین میں سے ایک بالشت بھی ظلم سے حاصل کی اسے سات زمینوں تک کا طوق پہنایا جائے گا ۔ اس پر سیدنا مروان نے ان سے کہا :  اس کے بعد میں آپ سے کسی شہادت کا مطالبہ نہیں کروں گا ۔  اس کے بعد انہوں  ( سعید )  نے کہا :  اے اللہ! اگر یہ جھوٹی ہے تو اس کی آنکھوں کو اندھا کر دے اور اسے اس کی زمین ہی میں ہلاک کر دے ۔   ( عروہ نے )  کہا :  وہ  ( اس وقت تک )  نہ مری یہاں تک کہ اس کی بینائی ختم ہو گئی ،  پھر ایک مرتبہ وہ اپنی زمین میں چل رہی تھی کہ ایک گڑھے میں جا گری اور مر گئی۔ (صحیح مسلم) انتخاب: محمد فھد حارث
