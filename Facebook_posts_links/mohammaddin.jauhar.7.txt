
##############################
https://web.facebook.com/mohammaddin.jauhar.7/posts/913604859031501?comment_tracking=%7B%22tn%22%3A%22O%22%7D
فیاض خان صاحب: ‫مخلص اور ماہر طبیب بیماری کی تشخیص کے ساتھ علاج بھی تجویز فرماتے ہیں۔ نا صرف تجویز فرماتے ہیں بلکہ جب تک مریض صحتیاب نہ ہو جائے، اس کی مکمل نگہداشت کی ذمہ داری بھی اٹھاتے ہیں۔ ‬‫ہمارے ہاں طبیب Diagnostic سینٹرز کھولے بیٹھے ہیں۔ مسئلہ بتا دیں گے لیکن علاج نہیں۔ ‬‫چلیں، مریض کو تشخیص کے بعد اس طبیب کے پاس ہی بھیج دیں جس کے پاس علاج ہے۔ یا کم از کم علاج کی بات تو کریں۔ میری گزارش: میں آپ کے تبصرے کے لیے ممنون ہوں، لیکن آپ نے بہر تکلف بین السطور جو احتجاج کیا ہے میں اسے بے جا سمجھتا ہوں۔ یقیناً تشخیص سے بیماری معلوم ہو جانے کے بعد طبی کتب سے دوا بھی معلوم ہو جاتی ہے۔ دوا کا معلوم ہو جانا اور دوا کا حاصل ہو جانا، دو بالکل الگ چیزیں ہیں۔ یہ معلومیت شعور کی ابتدائی ضرورت کو پورا کر دیتی ہے، لیکن عمل اور اس عمل کو درپیش ”واقعاتی صورت حال“ کو مطلقاً نظرانداز کر دیتی ہے۔ مذہبی سیاسی فکر کا سب سے بڑا مسئلہ یہ ہے کہ انفرادی تجربی شہادت سے مسلم امت کی بیماری ”معلوم“ کر لی جاتی ہے اور پھر مذہبی متون کو مینیول سمجھ کر اس سے علاج بھی ڈھونڈ لیا جاتا ہے۔ اس طرح کی ”تشخیص“ اور ”علاج“ سے تمام نظری پہلو خارج ہوتے ہیں۔ نہ تشخیص پر کوئی سوال اٹھ سکتا ہے، نہ علاج پر۔ اور یہ تو ظاہر ہے کہ مذہبی متون تو ویسے ہی ہر سوال سے بالاتر ہیں، لیکن ان کی تشخیص اور علاج سے نسبتوں پر بھی کوئی گفتگو ممکن نہیں رہتی۔ اس میں اہم پہلو یہ ہےکہ مذہبی متون کو مینیول قرار دے کر تمام مسائل کا حل ہر مسلمان کو معلوم ہے، اور ہر شخص مورد الزام بھی ہے کہ وہ حل کیوں نہیں کرتا۔ اور آپ بھی اسی پر احتجاج کر رہے ہیں۔  تمثیل انفرادی اخلاقی مسائل و معاملات کی تفہیم اور علاج میں مفید ہوتی ہے، اور تہذیبی امور میں نہ صرف خلط مبحث پیدا کرتی ہے، بلکہ معاملے کی فہم اور حل میں رکاوٹ بن جاتی ہے۔ یہ بہت گہرا التباس ہے جو متن اور معاشرہ، یا علم اور تاریخ، یا شعور اور عمل یا ایمان اور طاقت کے امتیازات کے عدم ادراک سے پیدا ہوتا ہے۔ مذہبی متون سے سیاسی نظریات اخذ کرنے کا بنیادی ترین مسئلہ یہی ہے۔ اور برصغیر کی حد تک، سنہ ۱۸۰۳ء کے بعد سے آج تک مذہبی بنیاد پر جو سیاسی نظریات، بشمول نظریۂ خلافت، سامنے لائے گئے ہیں وہ سب داعشی ہے، اور ایک ہی سوتے سے پھوٹے ہیں۔ متن کی واجبی تفہیم کو تاریخی اور تہذیبی مسئلے کے تجزیے، تفہیم اور حل پر محمول کرنا اس فکر کا بنیادی اور المناک مسئلہ ہے جو اس تفہیم کی ناقابل علاج حالت انکار کو ظاہر کرتا ہے۔  ہماری ہر مذہبی سیاسی فکر تاریخی اور تہذیبی ادراک سے یکسر عاری ہے۔ یہ ایک ایسے عمل کو جنم دیتی ہے جو تاریخ میں واقع ہوتا ہے، اور تاریخ ہی سے مطلقاً بے خبر ہوتا ہے۔ ہماری ہر جدید مذہبی سیاسی فکر تاریخ کو دیکھنے کی استعداد سے محروم فکر ہے کیونکہ یہ حق و باطل کے شعور سے یکسر خالی ہے۔ کفر و ایمان کا شعور اخلاقی اور معاشرتی اصلاحی فکر  اور سماجی عمل کی بنیاد تو بن سکتا ہے، لیکن سیاسی فکر کی بنیاد نہیں بن سکتا۔ جائز مذہبی سیاسی فکر کی واحد اساس حق و باطل کا دینی شعور ہے جس میں تاریخی شعور جزو لاینفک کے طور پر داخل ہے۔ اس کے بغیر یہ نہ صرف انسان دشمن ہے، بلکہ مسلم معاشروں کے لیے فتنہ ہے۔ مذہبی سیاسی فکر حق و باطل کے دینی شعور سے خالی ہوتے ہی مسلمان معاشرے اور اس میں قائم طاقت کے نظام سے برسرپیکار ہو جاتی ہے۔ کفر و ایمان پر قائم ہونے والی مذہبی سیاسی فکر مسلم معاشرے سے جنگ آزما ہوئے بغیر رہ ہی نہیں سکتی۔ تاریخ اس بات پر شاہد ہے کہ کفر و ایمان پر استوار ہونے والی ”اصلاحی تحریکیں“ بہت جلد سیاسی تحریکیں بن کر مسلم معاشرے سے برسرپیکار ہو گئیں۔ کفر و ایمان مذہبی معاشرے کا مستقل داخلی مسئلہ ہوتا ہے جسے تواصی، وعظ و نصیحت اور شرعی قانونی رہنمائی کی مدد سے حل کرنے کی کوشش کی جاتی ہے۔   صاف ظاہر ہے جس جغرافیے میں ہم خلافت قائم کرنا چاہتے ہیں، وہ کوئی ربع الخالی نہیں ہے، اور وہ جغرافیہ ایک عالمگیر تہذیب کے قبضے میں ہے۔ ”یہ کہ خلافت مسلمانوں کے سیاسی مسائل کا حل ہے“ معلوم ہونے سے وہ جغرافیہ ازخود خالی ہو کر ہمیں خلافت قائم کرنے کے لیے آواز نہیں لگاتا۔  مثلاً یہ ایک حقیقت ہے کہ ہدایت تمام دنیا کی ضلالت کا حل ہے۔ یہ ہر مسلمان کو ایمانی اور شرعی طور پر معلوم ہے۔ لیکن یہ معلومیت ان تاریخی مؤثرات سے کوئی تعلق نہیں رکھتی جو ہدایت اور ضلالت کی واقعیت کو متعین کرتے ہیں۔ ان مؤثرات کی فہم عطا کرنے اور ان کو تبدیل کرنے والا علم مسلمانوں میں غیر موجود ہے۔  خلافت کا علمبردار ہونا بہت اچھی چیز ہے اور خلافت جن مذہبی اقدر کا مجموعہ ہے ابھی ہم اس پر کوئی گفتگو نہیں کر رہے۔ لیکن  متداول خلافتی فکر سب داعشی ہے، کیونکہ اس کی بنیادی پوزیشن یہ ہے کہ جب مسلمانوں کو معلوم ہے کہ خلافت سب مسائل کا حل ہے تو وہ اس کو نافذ کر کے مسائل کیوں حل نہیں کرتے، لہٰذا وہی مورد الزام ہیں، اور ان کے خلاف جنگی کاروائی مذہبی طور پر جائز ہے۔ یہ وہی بات ہے کہ ہر مسلمان کو معلوم ہے کہ ہدایت ضلالت کا حل ہے تو مسلمان دنیا سے ضلالت کیوں ختم نہیں کرتے لہذا وہی مورد الزام ہیں، اور ان کے خلاف مذہبی طور پر جنگی کاروائی جائز ہے۔ سنہ ۱۸۰۳ء کے بعد سے برصغیر میں  مذہبی سیاسی فکر کے جو جو تصورات سامنے آئے ہیں، وہ سب انسان دشمن ہیں، اور مسلمان معاشرے کے لیے ہلاکت ہیں۔ ان تصورات کی بنیاد پر جو بھی سیاسی عمل سامنے آیا وہ مسلم معاشرے میں انتشار اور فتنے کا باعث بنا ہے۔ مذہبی سیاسی نظریات میں واحد استثنا نظریہ پاکستان ہے کیونکہ وہ سیاسی جدوجہد میں براہ راست تاریخ اور طاقت کے بنیادی سوال سے تعرض کرتا ہے۔   سنہ ۱۸۰۳ء کے بعد دار الحرب اور دار الاسلام کی بحث میں، چند مستثنیات کے ساتھ،  ہمارے تمام مکاتب فکر کے مذہبی اور شرعی وسائل ہندوستان کو دار الاسلام قرار دینے میں صرف ہوئے ہیں۔ اور یہ بحث حق و باطل کے شعور سے قطعی خالی ہے، کیونکہ اس میں طاقت کے جس نظام کو دار الاسلام کہا جا رہا ہے، وہی تو عین باطل ہے۔ مابعد ہمارے تمام سیاسی مذہبی نظریات اس کا تسلسل ہیں، جو ہر مسلمان حکومت کو تسلیم کرنے سے انکاری ہیں، لیکن داعش کی طرح باطل سے مل کر مسلمان معاشروں پر حملہ آور ہونا عین دین سمجھتے ہیں۔

##############################
https://www.facebook.com/mohammaddin.jauhar.7/posts/913604859031501?comment_tracking=%7B%22tn%22%3A%22O%22%7D
فیاض خان صاحب: ‫مخلص اور ماہر طبیب بیماری کی تشخیص کے ساتھ علاج بھی تجویز فرماتے ہیں۔ نا صرف تجویز فرماتے ہیں بلکہ جب تک مریض صحتیاب نہ ہو جائے، اس کی مکمل نگہداشت کی ذمہ داری بھی اٹھاتے ہیں۔ ‬‫ہمارے ہاں طبیب Diagnostic سینٹرز کھولے بیٹھے ہیں۔ مسئلہ بتا دیں گے لیکن علاج نہیں۔ ‬‫چلیں، مریض کو تشخیص کے بعد اس طبیب کے پاس ہی بھیج دیں جس کے پاس علاج ہے۔ یا کم از کم علاج کی بات تو کریں۔ میری گزارش: میں آپ کے تبصرے کے لیے ممنون ہوں، لیکن آپ نے بہر تکلف بین السطور جو احتجاج کیا ہے میں اسے بے جا سمجھتا ہوں۔ یقیناً تشخیص سے بیماری معلوم ہو جانے کے بعد طبی کتب سے دوا بھی معلوم ہو جاتی ہے۔ دوا کا معلوم ہو جانا اور دوا کا حاصل ہو جانا، دو بالکل الگ چیزیں ہیں۔ یہ معلومیت شعور کی ابتدائی ضرورت کو پورا کر دیتی ہے، لیکن عمل اور اس عمل کو درپیش ”واقعاتی صورت حال“ کو مطلقاً نظرانداز کر دیتی ہے۔ مذہبی سیاسی فکر کا سب سے بڑا مسئلہ یہ ہے کہ انفرادی تجربی شہادت سے مسلم امت کی بیماری ”معلوم“ کر لی جاتی ہے اور پھر مذہبی متون کو مینیول سمجھ کر اس سے علاج بھی ڈھونڈ لیا جاتا ہے۔ اس طرح کی ”تشخیص“ اور ”علاج“ سے تمام نظری پہلو خارج ہوتے ہیں۔ نہ تشخیص پر کوئی سوال اٹھ سکتا ہے، نہ علاج پر۔ اور یہ تو ظاہر ہے کہ مذہبی متون تو ویسے ہی ہر سوال سے بالاتر ہیں، لیکن ان کی تشخیص اور علاج سے نسبتوں پر بھی کوئی گفتگو ممکن نہیں رہتی۔ اس میں اہم پہلو یہ ہےکہ مذہبی متون کو مینیول قرار دے کر تمام مسائل کا حل ہر مسلمان کو معلوم ہے، اور ہر شخص مورد الزام بھی ہے کہ وہ حل کیوں نہیں کرتا۔ اور آپ بھی اسی پر احتجاج کر رہے ہیں۔  تمثیل انفرادی اخلاقی مسائل و معاملات کی تفہیم اور علاج میں مفید ہوتی ہے، اور تہذیبی امور میں نہ صرف خلط مبحث پیدا کرتی ہے، بلکہ معاملے کی فہم اور حل میں رکاوٹ بن جاتی ہے۔ یہ بہت گہرا التباس ہے جو متن اور معاشرہ، یا علم اور تاریخ، یا شعور اور عمل یا ایمان اور طاقت کے امتیازات کے عدم ادراک سے پیدا ہوتا ہے۔ مذہبی متون سے سیاسی نظریات اخذ کرنے کا بنیادی ترین مسئلہ یہی ہے۔ اور برصغیر کی حد تک، سنہ ۱۸۰۳ء کے بعد سے آج تک مذہبی بنیاد پر جو سیاسی نظریات، بشمول نظریۂ خلافت، سامنے لائے گئے ہیں وہ سب داعشی ہے، اور ایک ہی سوتے سے پھوٹے ہیں۔ متن کی واجبی تفہیم کو تاریخی اور تہذیبی مسئلے کے تجزیے، تفہیم اور حل پر محمول کرنا اس فکر کا بنیادی اور المناک مسئلہ ہے جو اس تفہیم کی ناقابل علاج حالت انکار کو ظاہر کرتا ہے۔  ہماری ہر مذہبی سیاسی فکر تاریخی اور تہذیبی ادراک سے یکسر عاری ہے۔ یہ ایک ایسے عمل کو جنم دیتی ہے جو تاریخ میں واقع ہوتا ہے، اور تاریخ ہی سے مطلقاً بے خبر ہوتا ہے۔ ہماری ہر جدید مذہبی سیاسی فکر تاریخ کو دیکھنے کی استعداد سے محروم فکر ہے کیونکہ یہ حق و باطل کے شعور سے یکسر خالی ہے۔ کفر و ایمان کا شعور اخلاقی اور معاشرتی اصلاحی فکر  اور سماجی عمل کی بنیاد تو بن سکتا ہے، لیکن سیاسی فکر کی بنیاد نہیں بن سکتا۔ جائز مذہبی سیاسی فکر کی واحد اساس حق و باطل کا دینی شعور ہے جس میں تاریخی شعور جزو لاینفک کے طور پر داخل ہے۔ اس کے بغیر یہ نہ صرف انسان دشمن ہے، بلکہ مسلم معاشروں کے لیے فتنہ ہے۔ مذہبی سیاسی فکر حق و باطل کے دینی شعور سے خالی ہوتے ہی مسلمان معاشرے اور اس میں قائم طاقت کے نظام سے برسرپیکار ہو جاتی ہے۔ کفر و ایمان پر قائم ہونے والی مذہبی سیاسی فکر مسلم معاشرے سے جنگ آزما ہوئے بغیر رہ ہی نہیں سکتی۔ تاریخ اس بات پر شاہد ہے کہ کفر و ایمان پر استوار ہونے والی ”اصلاحی تحریکیں“ بہت جلد سیاسی تحریکیں بن کر مسلم معاشرے سے برسرپیکار ہو گئیں۔ کفر و ایمان مذہبی معاشرے کا مستقل داخلی مسئلہ ہوتا ہے جسے تواصی، وعظ و نصیحت اور شرعی قانونی رہنمائی کی مدد سے حل کرنے کی کوشش کی جاتی ہے۔   صاف ظاہر ہے جس جغرافیے میں ہم خلافت قائم کرنا چاہتے ہیں، وہ کوئی ربع الخالی نہیں ہے، اور وہ جغرافیہ ایک عالمگیر تہذیب کے قبضے میں ہے۔ ”یہ کہ خلافت مسلمانوں کے سیاسی مسائل کا حل ہے“ معلوم ہونے سے وہ جغرافیہ ازخود خالی ہو کر ہمیں خلافت قائم کرنے کے لیے آواز نہیں لگاتا۔  مثلاً یہ ایک حقیقت ہے کہ ہدایت تمام دنیا کی ضلالت کا حل ہے۔ یہ ہر مسلمان کو ایمانی اور شرعی طور پر معلوم ہے۔ لیکن یہ معلومیت ان تاریخی مؤثرات سے کوئی تعلق نہیں رکھتی جو ہدایت اور ضلالت کی واقعیت کو متعین کرتے ہیں۔ ان مؤثرات کی فہم عطا کرنے اور ان کو تبدیل کرنے والا علم مسلمانوں میں غیر موجود ہے۔  خلافت کا علمبردار ہونا بہت اچھی چیز ہے اور خلافت جن مذہبی اقدر کا مجموعہ ہے ابھی ہم اس پر کوئی گفتگو نہیں کر رہے۔ لیکن  متداول خلافتی فکر سب داعشی ہے، کیونکہ اس کی بنیادی پوزیشن یہ ہے کہ جب مسلمانوں کو معلوم ہے کہ خلافت سب مسائل کا حل ہے تو وہ اس کو نافذ کر کے مسائل کیوں حل نہیں کرتے، لہٰذا وہی مورد الزام ہیں، اور ان کے خلاف جنگی کاروائی مذہبی طور پر جائز ہے۔ یہ وہی بات ہے کہ ہر مسلمان کو معلوم ہے کہ ہدایت ضلالت کا حل ہے تو مسلمان دنیا سے ضلالت کیوں ختم نہیں کرتے لہذا وہی مورد الزام ہیں، اور ان کے خلاف مذہبی طور پر جنگی کاروائی جائز ہے۔ سنہ ۱۸۰۳ء کے بعد سے برصغیر میں  مذہبی سیاسی فکر کے جو جو تصورات سامنے آئے ہیں، وہ سب انسان دشمن ہیں، اور مسلمان معاشرے کے لیے ہلاکت ہیں۔ ان تصورات کی بنیاد پر جو بھی سیاسی عمل سامنے آیا وہ مسلم معاشرے میں انتشار اور فتنے کا باعث بنا ہے۔ مذہبی سیاسی نظریات میں واحد استثنا نظریہ پاکستان ہے کیونکہ وہ سیاسی جدوجہد میں براہ راست تاریخ اور طاقت کے بنیادی سوال سے تعرض کرتا ہے۔   سنہ ۱۸۰۳ء کے بعد دار الحرب اور دار الاسلام کی بحث میں، چند مستثنیات کے ساتھ،  ہمارے تمام مکاتب فکر کے مذہبی اور شرعی وسائل ہندوستان کو دار الاسلام قرار دینے میں صرف ہوئے ہیں۔ اور یہ بحث حق و باطل کے شعور سے قطعی خالی ہے، کیونکہ اس میں طاقت کے جس نظام کو دار الاسلام کہا جا رہا ہے، وہی تو عین باطل ہے۔ مابعد ہمارے تمام سیاسی مذہبی نظریات اس کا تسلسل ہیں، جو ہر مسلمان حکومت کو تسلیم کرنے سے انکاری ہیں، لیکن داعش کی طرح باطل سے مل کر مسلمان معاشروں پر حملہ آور ہونا عین دین سمجھتے ہیں۔

##############################
https://web.facebook.com/mohammaddin.jauhar.7/posts/906166549775332?comment_tracking=%7B%22tn%22%3A%22O%22%7D
آزادی اور ترقی مغرب کے دو اساسی تصورات ہیں، جو Nihilism (نابودیت) میں مکمل طور پر یکجا (synthesize) ہو گئے ہیں۔  نابودیت شعور میں نفی اور عمل میں تشدد (violence) ہے۔ مغرب کی غیرمعمولی سیاسی اور معاشی طاقت اور اس کی نابودی وجودیات نے نائن الیون کو اکیسیویں صدی کا استعارہ بنا دیا ہے۔ بیسیوں صدی ٹریلر تھی، فلم اس صدی میں چلے گی۔ بیسیوں، بیسویں صدیاں مل کر شاید ایک اکیسویں صدی بنا سکیں۔

##############################
https://www.facebook.com/mohammaddin.jauhar.7/posts/906166549775332?comment_tracking=%7B%22tn%22%3A%22O%22%7D
آزادی اور ترقی مغرب کے دو اساسی تصورات ہیں، جو Nihilism (نابودیت) میں مکمل طور پر یکجا (synthesize) ہو گئے ہیں۔  نابودیت شعور میں نفی اور عمل میں تشدد (violence) ہے۔ مغرب کی غیرمعمولی سیاسی اور معاشی طاقت اور اس کی نابودی وجودیات نے نائن الیون کو اکیسیویں صدی کا استعارہ بنا دیا ہے۔ بیسیوں صدی ٹریلر تھی، فلم اس صدی میں چلے گی۔ بیسیوں، بیسویں صدیاں مل کر شاید ایک اکیسویں صدی بنا سکیں۔

##############################
https://web.facebook.com/mohammaddin.jauhar.7/posts/944419595950027?comment_tracking=%7B%22tn%22%3A%22O%22%7D
مدرسہ ڈسکورسز کا فکری اور تہذیبی جائزہ محمد دین جوہر (۶) مدرسہ ڈسکورسز کا توشۂ سوالات اور کشکولِ جوابات زیرِ جدیدیت انسانی تاریخ میں غیر معمولی علم کا ظہور اور غیر معمولی واقعاتی تبدیلیاں ایک بدیہی امر ہے۔ ان جدید مظاہر کی درست یا جائز تفہیم کی عدم فراہمی اور ہدایت سے ان کی نسبتوں میں فکری خلفشار کی وجہ سے ہمیں موجودہ صورتحال کا سامنا ہے۔ مدرسہ ڈسکورسز کی ہینڈ بک میں دیے گئے سوالات اسلامی جدیدیت کی تہہ میں پوری قوت سے کارفرما تاریخیت زدہ شعور کے عکاس ہیں۔ یہ شعور مکمل طور پر کولونائزڈ (مستعمَر) ہے اور جدیدیت کے پیدا کردہ افکار و احوال اور اس کی پیداکردہ دنیا پر سوال اٹھانے کی کوئی انسانی استعداد، فکری صلاحیت اور اخلاقی حمیت نہیں رکھتا۔ مدرسہ ڈسکورسز میں سرمائے اور طاقت کی حرکیات چونکہ فیصلہ کن عامل کے طور پر داخل ہے، اس لیے سوالوں کی لوکال (locale) کٹہرا ہے اور ان کی نوعیت تفتیشی ہے۔ سوالات صرف اسلام پر، دینی روایت پر اور مسلم معاشروں کے بچے کچے اداروں پر اٹھائے جا سکتے ہیں اور ان کے جوابات صرف جدیدیت کے تناظر اور اس کے پیدا کردہ فکری وسائل میں رہتے ہوئے دیے جا سکتے ہیں۔ یعنی ”اسلام کا محاسبہ اور یورپ سے درگزر“ کوئی شاعرانہ بات نہیں، جدید مغربی جامعات کا علمی طریقہ کار اور مدرسہ ڈسکورسز کی اساسی منہج ہے۔ اسلامی جدیدیت، استشراق کی دروں کاری ہے، اور اس کے سوالات کی نوعیت علمی سے زیادہ ہمیشہ تفتیشی رہی ہے۔ سوالات کی تفتیشی نوعیت ہی کی وجہ سے apologetica پیدا ہوتی ہے، جو محکوموں کے علمی ڈسکورس کا نام ہے۔ apologetica سیاسی غلبے کی صورت حال میں، اس غلبے کی شرائط پر محکوم معاشرے کے علم کی تشکیل نو ہے۔ مدرسہ ڈسکورسز اصلاً انہیں معذرت خواہانہ علوم کو ہمارے اصل علوم کے طور پر پیش کرنے کے نئے مرحلے کا آغاز ہے۔ اس کام کے لیے ڈاکٹر فضل الرحمٰن سے بہتر بھلا کون آدمی ہو سکتا ہے؟ وہ اس پورے منصوبے کے patron saint ہیں۔ مدرسہ ڈسکورسز کی ہینڈبک میں سوالات کی تین فہرستیں دی گئی ہیں جن کو دیکھنا ضروری ہے۔ ان سوالات کی حیثیت ’امتحانی‘ تیاری کا منہج متعین کرنے جیسی ہے۔ ایک فہرست ’مرکزی‘ سوالات کی ہے، دوسری سائنسی سوالات کی ہے، اور بیچارے علم الکلام پر صرف ایک ہی سوال ہے۔ میرا خیال ہے کہ ان سوالات کی اہمیت سے انکار نہیں، اور تھوڑے بہت فرق کے ساتھ یہ وہی سوالات ہیں جو استعماری جدیدیت کی آمد کے بعد سے اسلامی روایت اور تہذیب پر مسلسل اٹھائے جاتے رہے ہیں۔ ان سوالات کے اہم، بنیادی اور جواب طلب ہونے سے انکار ہٹ دھرمی ہو گی۔ لیکن ان سوالات کے تہذیبی سیاق و سباق کو منہا کرنا استشراقی تتبع میں مدرسہ ڈسکورسز کی بنیادی پالیسی ہے۔ ان سوالات کو دیکھ کر یہ امر بالکل واضح ہو جاتا ہے کہ ان کی حیثیت ٹانگے میں جتے گھوڑے کی آنکھوں پر چڑھے نیم کھوپوں جیسی ہے جو گھوڑے کے احاطۂ بصارت (field of vision) اور مقصدِ بصارت کو متعین کرتے ہیں۔ یہ نہیں کہا جا سکتا کہ گھوڑے کی بصارت کام نہیں کر رہی، اور یہ بھی نہیں کہا جا سکتا کہ اس کی بصارت پورا کام کر رہی ہے۔ ان نیم کھوپوں کا مقصد یہ ہے کہ گھوڑے کی بصارت اس کے اپنے لیے نہیں بلکہ تانگے کے لیے کام کرے۔ مدرسہ ڈسکورسز کے شرکا کے تجرباتی مکشوفات پڑھ کر بخوبی اندازہ ہو جاتا ہے کہ محدد   بصارت کیسے کام کرتی ہے، اور نوٹرے ڈیم والوں کی بصیرت کس قدر گہری ہے۔ ڈسکورس کا مطلب حریت شعور میں کی گئی علمی سرگرمی نہیں ہوتا۔ ڈسکورس کا مطلب طاقت اور سرمائے کی تحدیدات اور اہداف پر کی گئی علمی سرگرمی ہے۔  ڈسکورس اصلاً ایسے ہی مبحث اور مکالمے کا نام ہے جو سیاسی طاقت کی فوری ضروریات کے تحت، اسی کے معاشی وسائل سے، اسی کے طے کردہ یک طرفہ تفتیشی سوالات پر، اسی کی زیر نگاہ واقع ہوتا ہے اور شام کو رپورٹ داخل کرانا بھی ضروری ہوتا ہے۔ جناب ابراہیم موسیٰ نے جو رپورٹ داخل کرائی ہے وہ بہت حوصلہ افزا ہے۔ لیکن کیا ہم یہ پوچھ سکتے ہیں کہ جناب ابراہیم موسیٰ کے لیے رپورٹ داخل کرانا کیوں ضروری ہے؟ اس لیے کہ علم ’دفتری‘ کام بن جائے تو رپورٹ داخل کرانا ضروری ہوتا ہے۔ ’دفتر‘ جدید طاقت کی تشکیل ہی کا ایک نام ہے، اور ہر ’دفتری‘ چیز طاقت اور سرمائے کی حرکیات کا حصہ ہوتی ہے۔ مدرسہ ڈسکورسز کے سوالات جس تہذیبی interface پر اٹھائے گئے  ہیں، اس پر دو امور پہلے سے طے شدہ ہیں۔  ایک یہ کہ سوالات کی نوعیت ایسی ہو جو مباحث یا ڈسکورسز میں ڈھلتے ہی طالب علم کی انفرادی، فکری اور تہذیبی صورت حال کی  normalization کو ممکن بنا دے۔ اس کا مطلب یہ ہے کہ مغربی تہذیب، اسلام اور مسلمانوں کے بارے میں جو متداول اور غالب فکری موقف رکھتی ہے، اس کو علمی طور پر نہ صرف مسلمانوں کے لیے قابل قبول بنا دیا جائے اور اسلام کی تعبیر میں بھی فیصلہ کن عامل کی حیثیت دے دی جائے، بلکہ مسلمان اسے واحد علم سمجھ کر اس کے فروغ کا کام بھی اپنے ذمہ لے لیں۔ دوم یہ کہ سوالات کی نوعیت ایسی ہو جس میں جدیدیت کی حیثیت normative ہو، اور وہ خود مرکزی تو خیر کیا، ضمنی سوالات کا موضوع بھی نہ ہو۔  چونکہ مقصود اسلامی جدیدیت کی تشکیل ہے، اس لیے جدیدیت کو علمی معروف اور حق کا معرف تسلیم کرنے کے بعد سوالات اسلام پر ہی اٹھائے جا سکتے ہیں۔ غلبے کا مطلب یہ ہے کہ جدیدیت، عمل میں مستحکم ہے لیکن غلبے سے یہ لازم نہیں آتا کہ جدیدیت اپنے عملی استحکام کی طرح کوئی فکری استحکام بھی رکھتی ہے۔ جدیدیت اور اس کی پیدا کردہ تہذیب پر سوالات کو مدرسہ ڈسکورسز میں شامل نہ کرنا ایجنڈے کے تحت ہے۔ اس صورت حال کی ستم ظریفی یہ ہے کہ ہمارے متجددین کے ہاتھوں میں اب کوئی کشکول بھی نہیں رہا تھا، اس لیے ”مدرسہ ڈسکورسز“ کا درآمد شدہ کشکول بھی ان کے ہاتھوں میں تھما دیا گیا ہے۔ (جاری) ۔۔

##############################
https://web.facebook.com/mohammaddin.jauhar.7/posts/944419165950070?comment_tracking=%7B%22tn%22%3A%22O%22%7D
مدرسہ ڈسکورسز کا فکری اور تہذیبی جائزہ محمد دین جوہر (۵) روایت اور تاریخ  وٹگنسٹائن کے منشورِ فکر کے تتبع میں مدرسہ ڈسکورسز کی طرف سے روایت کو متفرق، سب رنگ اور مکسر ریشوں سے بنی رسی قرار دینا اس وقت آسان ہو جاتا ہے جب یہ گردن پہ لپٹ چکی ہو اور اس سے گلو خلاصی کے لیے استعماری سرجری ضروری ہو گئی ہو۔ اللہ کی رسی ہاتھ سے چھوٹ جائے تو روایت ایناکونڈا (Anaconda) بن جاتی ہے، اور مدرسہ ڈسکورسز جیسے منصوبے اس سے رستگاری کے لیے SOS کی حیثیت اختیار کر جاتے ہیں۔ مدرسہ ڈسکورسز بنیادی طور پر تاریخ کی شرائط پر ہدایت میں قطع و برید کا منصوبہ ہے۔ ’تاریخ کی شرائط‘ سے مراد تاریخیت Historicism ہے، اور یہ نظریہ سماجی سائنسز کی بنیاد پر نہ صرف اصالتِ دین کا قطعی مختلف ادراک رکھتا ہے، بلکہ عصر حاضر میں اس کی معنویت و اطلاق کو بھی جڑبنیاد میں تبدیل کر دیتا ہے۔ تاریخیت کو علمی اصول مان لینے کے بعد دین کو ماننا محض تکلف ہے۔ یاد رہے کہ تاریخیت کا مطلب تاریخ میں ہرلحظہ ظاہر ہونے والی تبدیلی نہیں ہے یا مطالعہ تاریخ میں دلچسپی نہیں ہے  جس کی طرف مدرسہ ڈسکورسز کے کچھ شرکا نے اشارہ کیا ہے، بلکہ یہ ایک علمی اور تعبیری اصول ہے، جس کو دیکھنا ضروری ہے۔ بہت مختصراً عرض ہے کہ تاریخ کے بارے میں بست (closed) و کشاد (open) کے دو بنیادی موقف ہیں۔ مذہبی آدمی عقیدے کی بنا پر ماورا کا ایسا دھیان رکھتا ہے کہ وہ بستِ تاریخ کو قبول نہیں کر سکتا۔ مغرب میں مذہب کی ہزیمت کے بعد عینیت پسندی کے نظریات اور جدیدیت کے مہا بیانیوں نے کشادِ تاریخ کے تصورات کو زندہ رکھنے کی کوشش کی، لیکن بیسیوں صدی کے آغاز تک وہ متزلزل ہو گئے اور اسی صدی کے اواخر تک مابعد جدیدیت کی طرف سے کشادِ تاریخ کے تصور کو باقی رکھنا ممکن نہ رہا۔ مذہب/ وحی کے انکار کے بعد تاریخ اور معاشرے کے بارے میں grand theories کشادِ تاریخ کو باقی رکھنے کی ناکام کوششیں رہی ہیں۔ ایسی تاریخ کا تصور جو کسی جانب کوئی روزن  نہیں رکھتی، خود مختار عقل اور اس کے حامل انسان کی فطری تقدیر ہے۔ تاریخیت historicism کے تمام تصورات post-metaphysical history کے ادراک سے پیدا ہوئے ہیں، اور جو اصلاً بستِ تاریخ ہے۔ بستِ تاریخ کا مطلب یہ ہے کہ تاریخ سے ماورا کوئی آئیڈیا، حقیقت یا ہستی ایسی نہیں ہے جو تاریخ اور اس میں محبوس انسان سے متعلق ہو یا اس پر اثر انداز ہو سکتی ہو۔ اگر بستِ تاریخ کو قبول کر لیا جائے، تو انسان اور دنیا کو دیکھنے کا انداز بدیہی طور پر بدل جاتا ہے۔ اس میں کچھ شک نہیں کہ عینیت پسند نظریات اور جدیدیت کے مہا بیانیے بستِ تاریخ کے تسلط اور شعور کے انہدام کے روبرو مزاحمت کی غیرمعمولی داستان ہے جو مغربی انسان نے رقم کی ہے۔ مہا بیانیوں کا خاتمہ اصلاً بستِ تاریخ کی آمد کا اعلان ہے، یعنی post-metaphysical history کی آمد کا منظر ہے۔ بستِ تاریخ (history as closed entity) کا تصور غیر عقلی، ارادی اور وجودی ہے، اور فی زمانہ اسے ایک اصل الاصول کی حیثیت حاصل ہو گئی ہے۔ سادہ لفظوں میں اس کا مطلب انسانی شعور کا حتمی انہدام اور عمل کا کلی غلبہ ہے۔ انسانی شعور کے انہدام کے ساتھ ہی عینیت پسندی کے نظریات اور مہابیانیے سب غیر اہم ہو جاتے ہیں، اور مابعد جدیدیت اسی صورت حال کو ظاہر کرتی ہے۔ بستِ تاریخ کا تصور مذہبی عقیدے سے براہ راست متصادم اور historicism کی بنیاد ہے۔ اسلامی جدیدیت، historicism (تاریخیت) کو قبول کیے بغیر ممکن نہیں۔ مدرسہ ڈسکورسز کے حاملین پر تاریخیت کے غلبے کی وجہ سے یہ بعید نہیں کہ چند سالوں تک ”ابو الحکم کے اسلامی کارنامے“ جیسے ماڈیولز (modules) بھی اسلامی جدیدیت کے بنیادی نصاب کے طور پر متعارف کرا دیے جائیں۔ العیاذ باللہ۔ یہ امر کہ ہیومن کنڈیشن یا احوالِ ہستی مستقل ہیں، اور تاریخ مسلسل بدل رہی ہے، دو مختلف چیزیں ہیں۔ انسانی معاشرے اور تاریخ میں تبدیلی کا انکار غیر انسانی ہے اور اس کے شعور پر مترتب اثرات سے انکار ہٹ دھرمی ہے۔ لیکن تاریخ کو انسانی ہستی کے اصل الاصول کے طور پر قبول یا تسلیم کرنا مذہبی عقیدے کی نفی ہے۔ اسلامی جدیدیت تاریخ کے بارے میں بنیادی ادراک کی تبدیلی کے بغیر پیدا نہیں ہو سکتی۔ ہدایت راکب ایام ہے مرکب ایام نہیں۔ اگر تاریخ کو ہدایت کی تعبیر میں اصل الاصول کے طور پر تسلیم کر لیا جائے تو معاشرے سے مذہب کا خاتمہ ایک یقینی ہدف کے طور پر زیرعمل لایا جا سکتا ہے، اور جدیدیت کے انسانی زندگی کے واحد معرف بن جانے کے حقیقی امکانات پیدا ہو جاتے ہیں۔ جناب ابراہیم موسیٰ اور دیگر متجددین تاریخ کی پیدا کردہ تبدیلیوں کو اصل الاصول قرار دے کر مذہب کے تعبیری مؤثرات میں مرکزی جگہ دے چکے ہیں، اگرچہ ہینڈبک میں اس کی سریں ابھی دھیمی ہیں۔  (جاری) ۔۔

##############################
https://web.facebook.com/mohammaddin.jauhar.7/posts/951751755216811?comment_tracking=%7B%22tn%22%3A%22O%22%7D
مدرسہ ڈسکورسز کا فکری اور تہذیبی جائزہ محمد دین جوہر (۸) جدیدیت اور اسلام: کچھ فراموش سوالات  گزارش ہے کہ جدیدیت اور اسلام کے حوالے سے مندرجہ ذیل سوالات کو زیربحث لانا ضروری ہے: ۱۔ کیا اسلام اور جدیدیت اپنے اساسی بیانات میں باہم متفق ہیں؟ اگر ’’ہاں‘‘ تو اس اتفاق کی تفصیل کیا ہے؟ اور اگر ’’نہیں‘‘ تو تضاد اور تخالف کی نوعیت کیا ہے؟ ۲۔ شعورِ انسانی، حیاتِ انسانی اور کائنات کے آغاز و انجام کے انتہائی اساسی موقف میں جدیدیت اور اسلام بالکل متضاد اور باہم یک نگر (mutually exclusive) موقف رکھتے ہیں۔ اسلامی جدیدیت کی تشکیل میں ان کو نظر انداز کرنے کے مقاصد کیا ہیں؟ ۳۔ تہذیبوں اور معاشروں میں تعامل اور لین دین تاریخی معمول رہا ہے۔ لیکن کوئی تہذیب اپنے اساسی تصورات دوسری تہذیب سے مستعار نہیں لیتی۔ موجودہ صورت حال میں جدیدیت ایک عالمگیر تہذیب بن چکی ہے، اور روایتی تہذیبیں اپنی بچی کچی فکر اور ہیئتوں کے ساتھ جدیدیت کی بنائی ہوئی دنیا میں بقا کی جنگ لڑ رہی ہیں۔ جدیدیت کی عالمگیریت کا بنیادی نکتہ یہ ہے کہ اب کوئی تہذیب اپنے اساسی اصولوں پر بھی باقی نہیں رہ سکتی۔ اس کی بڑی مثال جدید چین ہے جس کے اساسی تہذیبی اصول بھی جدیدیت سے حاصل ہوئے ہیں۔ ہمیں یہ فیصلہ کرنے کی ضرورت ہے کہ کیا ہم نے اسلام کو اپنی اساسِ تہذیب کے طور پر باقی رکھنا ہے یا جدیدیت کو اپنی مکمل تہذیبی اساس کے طور پر اختیار کرنا ہے؟ مدرسہ ڈسکورسز کے زیراہتمام اسلامی جدیدیت کا منصوبہ اسلام کو تہذیبی اساس کے طور پر ختم کرنے کا منصوبہ ہے۔ کیا ہم اسلام سے رستگاری (emancipation) کا شعوری فیصلہ کر چکے ہیں؟ ۴۔ اس بات کا امکان ہے کہ متجددین مغربی جدیدیت کے ہمارے بیان کو نادرست سمجھتے ہوں اور یہ الزام رکھتے ہوں کہ ہم جدیدیت کی طرف غلط موقف منسوب کرتے ہیں۔ لیکن رستگاری (emancipation) اور عقلِ خود مختار مغربی جدیدیت کے لاینفک اجزا ہیں۔ ان دو تصورات کو اسلامی جدیدیت میں کن اصولوں کے تحت شامل کیا گیا ہے اور وہ اصول کیا ہیں؟   ۵۔ جدیدیت اور تحریک تنویر کی رستگاری (emancipation) ارادی ہے، اور یہ دیکھنا مشکل نہیں کہ یہ رستگاری کس چیز سے ہے۔ ارادی ہونے سے ظاہر ہے کہ یہ اپنے موقف کے علمی دلائل نہیں رکھتی، اور تمام علمی تشکیلات اور استدلالات اس بنیادی مفروضے تک پہنچاتے نہیں ہیں، اس سے پھوٹتے ہیں۔ مدرسہ ڈسکورسز کی اسلامی جدیدیت ان مبادیات کو problematize کرنے کے کیا فکری وسائل رکھتی ہے؟ ۶۔ جدیدیت کی پوری نظری اور عملی تشکیل میں حق نامعلوم ہے، اور اعمال صالحہ غیرمطلوب ہیں۔ مدرسہ ڈسکورسز کی اسلامی جدیدیت کا فکری شجرہ نسب کیا ہے؟ ۷۔ مدرسہ ڈسکورسز کے شرکا استعمار اور استشراق پر بھی کوئی موقف رکھتے ہیں یا نہیں، اور اس کے منابع کیا ہیں؟ ۸۔ جیسا کہ معلوم و معروف ہے، مسیحی اور یہودی مذاہب کی نئی تشکیلات جدیدیت کی شرائط پر سامنے لائی گئی ہیں، اور عین وہی مقاصد اسلامی جدیدیت کے ذریعے حاصل کرنا مقصود ہے۔ اسلامی جدیدیت کی تشکیل پر روانہ ہونے سے پہلے، کیا مدرسہ ڈسکورسز کے شرکا ان مذہبی جدیدیتوں کے نتائج مسلمانوں کے سامنے رکھ سکتے ہیں؟ ۹۔  اگر مدرسہ ڈسکورسز ایک علمی سرگرمی ہے اور سیاسی منصوبہ نہیں ہے تو سوالات صرف اسلام پر ہی کیوں اٹھائے جا رہے ہیں؟ اور جدیدیت کو ایک norm کے طور پر کیوں متعارف کرایا جا رہا ہے؟ جدیدیت کو ایک historical norm  سے ترفع دے کر ایک ontological norm کا درجہ دینا علمی دیانت کے منافی ہے۔ سوالات کی یہ فہرست ظاہر ہے کہ غیر حتمی ہے، اور  مدرسہ ڈسکورسز کی اسلامی جدیدیت کی علمی منہج اور تہذیبی مقصد پر علمی ضرورت کے تحت مزید جائز سوالات اٹھائے جا سکتے ہیں۔    (جاری)

##############################
https://web.facebook.com/mohammaddin.jauhar.7/posts/951749811883672?comment_tracking=%7B%22tn%22%3A%22O%22%7D
مدرسہ ڈسکورسز کا فکری اور تہذیبی جائزہ محمد دین جوہر (۷) جدیدیت اور اسلام: چند گزارشات مدرسہ ڈسکورسز کے تہذیبی پس منظر کے حوالے سے ایک دو باتیں عرض کرنا ضروری ہے۔ گزارش ہے کہ ہمارے لیے اٹھارھویں صدی کایاکلپ کی صدی ہے جس میں زوال، تہذیبی خلفشار اور استعمار نے مسلم معاشروں کو اپنی گرفت میں لینا شروع کیا۔ یہ ایک طویل عمل تھا جس کے بیسیوں پہلوؤں کو دیکھنا ضروری ہے، لیکن اس میں تین پہلو زیادہ اہم ہیں: (الف) مخاصمانہ بدلتے ہوئے حالات کے دباؤ میں دینی روایت اور ہدایت کی معنویت ازسر نو ”سمجھنے“ کا آغاز ہوا، اور اس میں داخلی اور خارجی دونوں طرح کے اہلِ علم شامل تھے۔ داخلی طور پر اس سرگرمی کے سب سے بڑے اور اولین نمائندے حضرت شاہ ولی اللہؒ ہیں۔ دین کو ”سمجھنے“ کی علمی سرگرمی کا فوری نتیجہ ہمارے ہاں حنفی وہابی کے شدید مناقشے کی صورت میں سامنے آیا، اور سنہ ۱۸۵۷۸ء کی جنگ آزادی کے بعد دین کو ”سمجھنے“ کا عمل مناقشے اور فرقہ واریت کا ایک مستقل سیلاب بن کر مسلم شعور اور معاشرے پر مسلط ہو گیا۔ انیسیویں صدی کے اوائل سے اہلِ استعمار بھی استشراق اور دیگر کئی عنوانات سے اس سرگرمی میں شریک ہو گئے۔ اس داخلی اور خارجی علمی سرگرمی کا بنیادی سوال یہ تھا کہ ”اسلام کیا ہے؟“ مسلم معاشرہ ”سمجھنے“ کے کام میں ایسا جتا کہ ہدایت کی بدیہی معلومیت اور اس کے دوٹوک مطالبات طاق نسیاں میں پڑے گرد ہو گئے۔ ”سمجھنے“ کے عمل نے دینی اور دنیوی طور پر ہمیں جہاں پہنچا دیا ہے اب تو ہمیں اس کی بھی کوئی ”سمجھ“ نہیں آتی۔ ہماری موجودہ صورت حال میں گزشتہ دو سو سالہ حاصلاتِ فہم کا براہ راست دخل ہے، اور یہ عجیب تر ہے کہ ہم شرمندہ ہونے کی بجائے ان پر فخر کرتے ہیں۔  یاد رہے کہ ”سمجھنے (understanding) “ کی سرگرمی میں فیصلہ کن عامل تاریخ ہوتی ہے، اور ”سمجھنے“ کے عمل میں ماورائے تاریخ کوئی عنصر باقی نہیں رہ سکتا۔ ”سمجھنے“ کی سرگرمی ایمانی محتویات کو historicize اور positivize  کرنے اور انسانی شعور کی شرائطِ تاریخ پر تشکیل کا نام ہے۔ ہمارے ہاں ”سمجھنے“ کی سرگرمی زیادہ تر ایمانیات اور سیاسیات کے دو موضوعات پر مرتکز رہی ہے۔ داخلی اور خارجی طور پر ”سمجھنے“ کی اس سرگرمی کا نتیجہ یہ نکلا ہے کہ سوائے عبادات کے کسی بھی شعبے میں اسلام کی کوئی تہذیبی معنویت باقی نہیں رہی، اور یہ ایک ذاتی اور موضوعی (subjective) فہم کے طور پر یقیناً باقی ہے۔ انتشار کی اس صورت حال میں مدرسہ ڈسکورسز اسلام کی مغرب پسند کسری تفہیمات کو ایک تہذیبی معنویت دینے کا منصوبہ ہے۔ (ب) ہماری گزشتہ دو سو  سالہ علمی تاریخ میں ایک سوال غیر حاضر ہے کہ جن داخلی اور خارجی تاریخی حالات میں ”اسلام کیا ہے؟“ کا سوال پیدا ہوا ہے، وہ کیا ہیں؟ داخلی حالات میں زوال کی ”فہم“ ضروری تھی، اور وہ ”فہم“ آج تک چند ایک تقدیری اور اخلاقی بیانات سے آگے نہیں بڑھ سکی۔ زوال سے پیدا شدہ اختلالِ حواس میں ہم نے یہ بھی فرض کر لیا تھا کہ  دین کا درست ”فہم“ کھو گیا ہے، اور اسی باعث دین سے وابستگی میں کمزوری در آئی ہے، اور دین سے کمزور وابستگی ہمارے زوال کا سبب ہے۔ ”فہم دین“ کے کارخانے ایسے چلے کہ اب ان کا خام مال ہی نایاب ہو گیا ہے۔ ہر چیز ”فہم“ کی چھاننی سے گزر کر دھول بن چکی۔ ”فہم“ کی گرم بازاری کے باوجود ہم یہ نہ ”سمجھ“ سکے کہ زوال کوئی مذہبی مسئلہ نہیں، بلکہ تہذیبی اور تاریخی مسئلہ ہے اور دنیا کی ہر تہذیب کو درپیش رہا ہے، اور اسے انہی شرائط پر دیکھا اور سمجھا جا سکتا ہے۔ خارجی حالات میں اہم سوال یہ  تھا کہ ”جدیدیت اپنی فکر میں اور اپنے عمل میں کیا ہے؟“  ”جدید علوم“ کے زیرعنوان کسی حد تک اس موضوع پر گفتگو کی کوشش ہوئی ہے، لیکن وہ محض مضحکہ خیز ہے، اور یہ صورت حال آج تک چلی آتی ہے۔ اس میں کچھ شک نہیں کہ اکبر الہ آبادیؒ نے ”جدیدیت بطور استعماری کلچر“ کو اور اقبالؒ نے ”مغرب بطور تہذیبی فکر“ کو اپنی شاعری کا موضوع بنایا اور دونوں اصلاً جدیدیت ہی کے سوال کو ایڈریس کر رہے ہیں۔ لیکن دونوں نے ثقہ علمی روایت کی عدم موجودگی میں شاعری کو بطور ٹول استعمال کیا۔ افسوس کہ اپنی روایت کو ”سمجھنے“ کے عمل میں جو علوم پیدا ہوئے وہ اس قدر ردی اور جعلی تھے کہ ان میں مدرسہ ڈسکورسز کی طرح کوئی نیوٹرل علمی سوال جگہ ہی نہیں پا سکتا تھا، اور سوالات صرف اسلام پر اٹھائے جا سکتے تھے۔ سیاسی غلامی میں پیدا ہونے والے ہمارے داخلی علوم جدیدیت کے کسی بھی نظری اور عملی پہلو پر سوالات کی ذرہ بھر گنجائش بھی پیدا نہ کر سکے۔ حیرت ہے کہ تاریخی تجربے کی بدیہیات بھی ہمارا کچھ نہ بگاڑ سکیں۔ مدرسہ ڈسکورسز ہمارے تہذیبی انتشار کی اس صورت حال میں مغرب کے سیاسی ایجنڈے کو آگے بڑھانےکا نیا عنوان ہے۔ مضمون وہی پرانا ہے۔ (ج) جدید علوم تاریخ کو صرف سلسلۂ واقعات کے طور پر نہیں دیکھتے، بلکہ اس کی ایک نظری اور تعبیری معنویت کو سامنے لاتے ہیں۔ جبکہ ہمارے ہاں گزشتہ دو سو سال میں تاریخ کی تبدیلی کا ادراک بدیہی اور چند ایک پست اور زیادہ تر غیرمتعلق اخلاقی قضایا تک محدود ہے۔ تاریخ کا بدیہی اور پست اخلاقی ادراک ہمارے مذہبی متون کی تعبیر میں اصول اول کی حیثیت اختیار کر چکا ہے۔ مدرسہ ڈسکورسز اس صورت حال کو منضبط کرنے اور مذہبی متون کو جدید تاریخی مؤثرات کے تابع کر دینے کا منصوبہ ہے تاکہ ہدایت کی خودمختار حیثیت کو عملاً ختم کیا جا سکے۔ (جاری)

##############################
https://web.facebook.com/mohammaddin.jauhar.7/posts/953111221747531?comment_tracking=%7B%22tn%22%3A%22O%22%7D
مدرسہ ڈسکورسز کا فکری اور تہذیبی جائزہ محمد دین جوہر (۹) ”جدید“ علم الکلام اور جدید علوم گزارش ہے کہ مذہب اور جدیدیت کے مابین مباحث میں علم الکلام کا ذکر اکثر کیا جاتا ہے۔ کئی حلقوں میں جدید علم الکلام کی تشکیل کی ضرورت اور نئے کلامی منصوبوں کا ذکر بھی ملتا ہے۔ معتزلہ، اشاعرہ وغیرہ کے اکا دکا غیر سیاقی حوالے بھی سامنے آتے رہتے ہیں۔ متجددین اسلامی جدیدیت کی تشکیل، مذہب کو دی جانے والی رنگ برنگی تعبیری لگاموں اور مذہب کے محاصرے کے لیے نظری اور سائنسی علوم کی deployment کو بھی ”جدید علم الکلام“ قرار دیتے ہیں۔ اکثر مخلص اہل مذہب بھی اس شوق میں ہیں کہ موجودہ صورت حال میں ایک نئے علم الکلام کی ضرورت ہے، اور ان کی طرف سے جو نئی تعبیرات سامنے آتی ہیں وہ مسائل کو سمجھنے میں نہ صرف یہ کہ معاون نہیں ہوتیں بلکہ خلجان ذہنی میں اضافہ کرتی ہیں۔ ”جدید“ علم الکلام کی بات کرتے ہوئے ہمیں اپنی مطلق علمی زبوں حالی کو بھی پیش نظر رکھنا چاہیے کہ  اگر کسی ٹھیٹھ علمی معیار پر مذہب کا دفاع کیا جائے تو تعلیم یافتہ مذہبی آدمی کو بھی یہ پتہ نہیں چلتا کہ بات مذہب کے خلاف ہو رہی ہے یا مذہب کے حق میں؟ ایسی صورت حال میں مدرسہ ڈسکورسز نے چند ایک بنیادی باتوں کے ارادی اغماض سے، اور علم الکلام کی مجرد ضرورت کا ادراک کرتے ہوئے نہایت چالاکی سے اس تصور کو appropriate کیا ہے تاکہ داخلی وسائل کو بھی مذہب اور روایت کے خلاف استعمال کیا جا سکے۔ ”جدید“ علم الکلام کی بحث میں مندرجہ ذیل پہلوؤں کو پیش نظر رکھنا ضروری ہے: (۱) کلاسیکل اور جدید علم الکلام کے تہذیبی پس منظر کو نظرانداز کرنا علمی دیانت کے خلاف ہے۔ سیاسی طاقت کی حاضر و موجود صورتِ حال علمی سرگرمی پر لازماً اثرانداز ہوتی ہے۔ کلاسیکل علم الکلام دورِ عروج میں سامنے آنے والے ایک بڑے چیلنج کا جواب (response) تھا۔ دورِ زوال میں شکست خورہ معاشرہ جواب (response) کے امکانات سے خالی ہوتا ہے کیونکہ علم اور عمل کی صرف دو صورتیں، یعنی مداہنت یا مزاحمت ہی ممکن ہوتی ہیں۔  جدید علم الکلام دورِ زوال میں سامنے آنے والی مداہنت ہے، اور شکست کی علمی تشکیل ہے۔ (۲) جدید علم الکلام میں ’تاریخ‘ ایک تعبیری ترکیب ( hermeneutical device) ہے جس کا براہ راست مقصد مذہب اور روایت کو ادھیڑنا ہے، اور زمانی مؤثرات کے تابع کرنا ہے۔  (۳) کلاسیکل علم الکلام مذہب کی روایتی شناخت اور ساخت کو باقی رکھنے کی مستقل اور بھرپور کوشش تھی۔ کلاسیکل علم الکلام، یونانی فلسفیانہ علوم میں مذہب مخالف عناصر کا بہت گہرا تہذیبی شعور سامنے لایا تھا، مثلاً علم اور وحی کے مابین وحی کی اولیت و حاکمیت، عقل کے مواقف، شعور اور وجود کی فکری نسبتیں، عقیدے کو نظری بنانے کا رد اور اس کے جوابات (responses)، یونانی علوم کی تعبیری تزویرات کا رد، یونانی تہذیب اور اس کے فلسفیانہ علوم کو norm تسلیم کرنے سے انکار وغیرہ۔ جدید علم الکلام تہذیبی سطح پر علمی مکالمے کی بنیادی شرائط ہی سے ناواقف ہے، اور استعماری جدیدیت کے علمی معروفات کو مذہب پر لادتے چلے جانے کا نام ہے۔ مثلاً تاریخیت (historicism) ہی کو لیجیے۔ جدید علم الکلام اس پر کوئی سوال اٹھانے کی حمیت اور سکت نہیں رکھتا، بلکہ یہ اس کے معروفات کو تعبیری عجلت میں مذہب پر وارد کرنے کو ہی علمی سرگرمی خیال کرتا ہے۔   (۴) زوال تہذیبی ادراک کے دھندلانے اور اجتماعی عمل کے غیرنتیجہ خیز ہونے کی حالت ہے، یعنی زوال اجتماعی شعور اور اجتماعی عمل کی ایک خاص صورت حال کا نام ہے، اور جو ناگزیر طور پر شکست میں ظاہر ہوتی ہے۔ زوال بیک آن تاریخ کا سیاسی کھلونا بننے اور اپنے بنیادی متون کو تعبیری بازیچہ بنانے کی حالت ہے۔  ایسی تہذیبی فضا میں شعور ایک نابینا کی طرح غیر تہذیب سے عینیت کا راستہ ٹٹولتا ہے، اور اجتماعی عمل تطبیق کی ڈگمگاہٹ اختیار کرتا ہے۔ ہماری گزشتہ دو سو سالہ تاریخ کے یہ بنیادی مظاہر ہیں۔ جدید علم الکلام کی علمی منہج عینیت کی شرط پر تشکیل پائی ہے اور عملی منہج تطبیق کے اصول پر۔ مدرسہ ڈسکورسز اسی صورت حال کی formalization ہے۔ جدید علم الکلام کی کل رسومیات عینیت اور تطبیق ہے۔  (۵) ہمارے ہاں احیا اور نشاۃ الثانیہ وغیرہ کی تمام تر لغویات تہذیبی شکست کے عدم ادراک سے پیدا ہوئی ہیں۔ شکست کا تہذیبی ادراک مزاحمت پیدا کرتا ہے۔ دور زوال میں ہمارے ہاں تاریخ کا ادراک صرف ”عروج کے کھو جانے“ کی صورت میں سامنے آیا ہے۔ ہم کہتے ہیں کہ ”عروج چلا گیا“، ہم یہ نہیں کہتے کہ ”شکست ہو گئی“۔ ہمارے ہاں ”عروج کے خاتمے“ کا معنی ”تہذیبی شکست“ نہیں ہے۔ اس کھوٹے ادراک سے ایک تہذیبی ناسٹیلجیا (nostalgia) پیدا ہوا جس نے ہمارے شعور و عمل کو اپنی لپیٹ میں لے لیا اور ہم جلد ہی احیا و نشاۃ الثانیہ کی لغویات کے طومار میں ڈوب گئے۔ تہذیبی ناسٹیلجیا جمالیاتی تخیل کے اظہار کا جائز دائرہ ہے، لیکن یہ کسی علمی تشکیل کی بنیاد نہیں بن سکتا۔ ہمارے متداول علوم کے جعلی ہونے کی سب سے بڑی دلیل ہی یہ ہے کہ وہ اس ناسٹیلجیا سے پیدا ہوئے ہیں، اور تاریخ کو دیکھنے کی آنکھوں سے ہی محروم ہیں۔ ہمارے اختلال کی اس سے بڑی کوئی مثال نہیں ہو سکتی کہ تہذیبی ناسٹیلجیا کے جمالیاتی مظاہر کو قابل مذمت سمجھتے ہیں، اور ان احوال میں پیداشدہ ہفواتِ علم پر فخر کرتے ہیں۔  شکست کا تہذیبی ادراک حمیتِ شعور اور مزاحمتِ عمل کو باقی رکھتا ہے۔ جدید علم الکلام اسی ناسٹیلجیا کا اظہار ہے اور علمی فریب کاری سے زیادہ کوئی حیثیت نہیں رکھتا۔ شکست کا سامنا کرنے کا مذہبی اصول جہاد ہے، جسے علم اور عمل میں ایک ایسی تہذیبی مزاحمت کے طور پر سامنے لانے کی ضرورت ہے جس میں معاشرہ اور حکومت دونوں ایک ساتھ شریک ہوں۔   (۶) متجددین اور اسلامی جدیدیت کی منہجِ علم نے استشراق سے بھرپور فائدہ اٹھایا ہے۔ دنیا کی کوئی علمی روایت داخلی تضادات سے خالی نہیں ہوتی، اور یہ کبھی اساسی نہیں ہوتے۔ یعنی جدلیات علم اور فکر میں جاری ہوتی ہے، ہدایت/اساسی ورلڈ ویو میں نہیں۔ تہذیب اور روایت کی داخلی جدلیات کا اصلی مقصود متفق علیہ ہدایت/ورلڈ ویو کو علم میں سامنے لانا ہوتا ہے۔  استشراق نے اسلامی تہذیب کی داخلی علمی اور نظری جدلیات کو ہدایت تک توسیع دینے کا کام کیا ہے، اور اسلامی جدیدیت نے اسی علمی اصول اور منہج کو اختیار کیا ہے۔  اسلامی جدیدیت نظری علم کی جدلیات کو ہدایت تک پھیلا کر اس میں نقب لگانے کا کام کرتی ہے، اور اس وقت بیسیوں اہل علم  اسی کام میں جتے ہوئے ہیں۔ ”جدید علم الکلام“ استشراق کے بدترین چربے کے علاوہ کچھ نہیں۔ (۷) ہمارے نزدیک جدیدیت یا مغرب کی درست تفہیم ایک جائز اور ضروری تہذیبی مقصد ہے، اور اس میں جدیدیت یا مغرب کی ’حقیقت‘ اور ’واقعیت‘ دونوں شامل ہیں۔ یہ ایک علمی مقصد ہے جو عمل کے لیے یقینی مضمرات رکھتا ہے، اور شعور کی حریت کے بغیر ناقابل حصول ہے۔ اس علمی کوشش کے ذرائع و آلات (tools) معروف ہیں اور بآسانی دستیاب ہیں، اور جو فراہم نہیں ہیں انہیں تشکیل دیا جا سکتا ہے۔ اس عمل میں مغرب یا جدیدیت سے غلط باتیں منسوب کرنا حصولِ مقصد میں رکاوٹ اور نہایت قابل مذمت ہے۔ یہ اپروچ خود ہمارے لیے مہلک ہے، اور مغرب کے غلبے اور مذہب کے خاتمے کو ایک امر واقعہ بنا دیتی ہے۔   یہ واضح رہے کہ جدیدیت شعور میں ارادی ہے، اور عمل میں تقدیری ہے۔ اور جدیدیت کو دیکھنے کے مذہبی تناظر دو ہیں: ایمان اور عمل صالح۔ جدیدیت کے حق و باطل ہونے کا فیصلہ ایمانی تناظر سے مشروط ہے۔ جب ہم یہ کہتے ہیں کہ جدیدیت اپنے کل اور جزو میں باطل ہے تو اس سے مراد یہ ہے کہ ایمانی تناظر میں جدیدیت کا اساسی ورلڈ ویو قطعی باطل ہے۔ اور جزو میں باطل ہونے کا مطلب یہ ہے کہ جدیدیت عمل کی ایک غیرمعمولی تقویم کی حامل ہے، لیکن وہ قطعی عمل صالح نہیں ہے۔ اس میں کچھ شک نہیں کہ ہمارے احباب فوراً مغربی معاشرے میں خیر کے مظاہر کی ہچکیانہ دلیل لائیں گے۔ یہ محض التباس ہے کیونکہ وہ اس ’عمل خیر‘ کی وجودیات سے بےخبر ہیں۔ عصر حاضر میں عمل صالح کی بازیافت جدیدیت کے تقدیری پہلوؤں کی تنقیح کیے بغیر ممکن نہیں ہے۔ یہ ایک تفصیل طلب موضوع ہے، اور اس پر گفتگو کا یہ محل نہیں۔ اس میں کچھ شک نہیں کہ ہم نے علم و عمل کا جو توشہ عصر حاضر کے سامنے پیش کیا ہے، وہ محض شرمناک ہے۔ اقبالؒ نے شاید ایسے ہی کسی لمحے کی برافروختگی میں فرمایا ہو گا: زمانہ اپنے حوادث چھپا نہیں سکتا تیرا حجاب ہے قلب و نظر کی ناپاکی نوٹ:  افسوس کہ بوجوہ مدرسہ ڈسکورسز کے کئی اہم پہلوؤں پر گفتگو نہ کر سکا۔ اس میں بہت اہم مدرسہ ڈسکورسز کی ہینڈ بک میں دیے گئے ’دیسی‘ اور ’غیردیسی‘ شرکا کے تاثرات کا تجزیہ ہے۔ دیانتدارانہ متنی تجزیہ اس میں آباد جہانِ معنی کو کھول سکتا ہے۔ یہ تاثرات علمی سرگرمی میں اکثر کارفرما dissonance of perceptions کو سمجھنے کا وقیع ذریعہ ہیں۔ پھر تاریخیت کو ایک تعبیری ترکیب (hermeneutical  device) کے طور جس طرح مدرسہ ڈسکورسز میں سامنے لایا گیا ہے، اس کا تجزیہ وقت کی ضرورت ہے۔ ہمارے متجددین نہایت نادان اور ادرک کی ایک گانٹھ کے پنساری ہیں۔ اصل پنساری ڈاکٹر فضل الرحمٰن ہیں، اور وہ ہمارے متجددین کی مانند جعلساز نہیں ہیں۔ ڈاکٹر فضل الرحمٰن کے فکری منصوبے کے طور پر مدرسہ ڈسکورسز کا تجزیہ تفصیل سے ضروری ہے۔ مزید یہ کہ مدرسہ ڈسکورسز روایت کے جس تصور پر کھڑا ہے اس کا تجزیہ اپنی جگہ اہم ہے۔ مجھے امید ہے کہ اہل علم ان اہم علمی پہلوؤں کی طرف ضرور التفات فرمائیں گے۔  و اللہ اعلم بالصواب ۔۔۔

##############################
https://web.facebook.com/mohammaddin.jauhar.7/posts/962211044170882
محمود غزنوی تاریخ کا مظلوم ترین کردار۔ سوانحی و تاریخی بیانئیے اور رزمیئے۔تحریر: محمد عبدہ دہلی یونیورسٹی کی پروفیسر رومیلا تھاپر نے اپنی کتاب "سومناتھ: تاریخ کی بہت سی آوازیں (Somantha: the many voices of history)" میں محمود غزنوی کے مشہور سومنات حملے اور اس کے نتیجے میں پیدا ہونے والی غلط فہمیوں پر تفصیل سے بحث کی ہے۔ اس نے سومناتھ مندر پر نویں صدی سے اٹھارویں صدی تک سنسکرت گجراتی ہندی فارسی تمام زبانوں کے پرانے مخطوطے اور 1951 میں سومناتھ کی تیسری کھدائی سے ملنے والے نوادرات پر سیر حاصل بحث کی ہے۔ خاص کر گیارہویں اور بارہویں صدی کے ہندو شاعروں کی شاعری اور کچھ سفرناموں کا خاص زکر کیا ہے۔ ان کتبات میں میں سے کچھ تو محمود غزنوی کے حملے سے بھی پہلے کے ہیں۔ رومیلا تھاپر نے سینکڑوں کتابوں‘ مقالوں اور قدیم سنگی کتبوں کے حوالے سے یہ حقیقت دریافت کی ہے کہ سومناتھ جو سومناتھ پٹن ، سوم شاور پٹن اور دیو پٹن کے نام سے بھی مشہور تھا۔ کبھی بھی محمود نے برباد نہ کیا۔ تھاپر کا کہنا ہے کہ ان زمانوں میں بڑے اور اہم مندروں کی جاگیریں ہوتی تھیں اور انکے اندر نذرانوں کی صورت میں جمع شدہ بے پناہ دولت ہوتی تھی۔ یہاں تک کہ جب کوئی ہندو راجہ بھی ان خطوں میں یلغار کرتا تو وہ بھی ان مندروں کو لوٹتا تھا اور اکثر اپنی فتح کی نشانی کے طورپر وہاں ایستادہ بت اپنے ساتھ لے جاتا تھا تو محمود نے بھی وہی کچھ کیا جو اس سے پیشتر ہندو راجے کرتے آئے تھے۔ لیکن سب کچھ ویسا نہیں ہوا جیسا آج بیان کیا جارہا ہے۔ اس عہد کے کسی مخطوطے یا دریافت ہونے والے پتھر پر یہ نقش نہیں ہے کہ محمود کے حملے کے بعد سومنات اجڑ گیا بلکہ یہ درج ہے کہ اس کی یلغار کے بعد سومنات بدستور آباد رہا اور وہاں پرستش ہوتی رہی۔ رومیلا تھاپر کی تحقیق کے مطابق یہ انگریز حکمران تھے جنہوں نے ’’ تقسیم کرو اور حکومت کرو‘‘ کی حکمت عملی کے تحت اس نظریئے کو فروغ دیا خاص طور پر1857 کی جنگ آزادی کے بعد جس میں مسلمان اور ہندو یکساں طورپر شامل تھے اور یہ ہندوؤں کیلے خاص تھا کہ دیکھو مسلمان تم پر کیسے کیسے ظلم ڈھاتے رہے ہیں۔ انہوں نے سومنات کو برباد کر دیا جب کہ ہم تمہاری عبادت گاہوں کی تعظیم کرتے ہیں۔ اس مہم کا آغاز گورنر جنرل لارڈ ایلن برو(Ellen brough) کی برطانوی پارلیمنٹ کی 1843 کی اس بحث سے ہوتا ہے جسے(The proclamation of gates) یعنی دروازوں کی برآمدگی کے نام سے یاد کیا جاتا ہے۔ دنیا کی کسی بھی کتاب اور زبان میں 1857 سے پہلے محمود غزنوی بطور لٹیرا کا زکر نہیں ملتا۔ وائسرائے ہند The Viscount Earl canning 1858-1862 Charles John نے جنگ آزادی کے بعد محمود بطور لٹیرا کا بھرپور پرچار کیا۔ اس نے برطانوی پارلیمنٹ میں ایک تقریر میں اس بات کا زکر کیا جسے پارلیمنٹ نے بھاری اکثریت سے منظور کرکے پورے ہندستان میں پھیلایا۔ اور برطانوی و ہندستان کے انگریزی اخبارات نے اس پر مسلسل لکھنا شروع کیا۔ تھاپر کا کہنا ہے کہ اب بھی لوک گیتوں میں محمود غزنوی کے گن گائے جاتے ہیں۔ سومنات کے فقیر اور سادھو محمود غزنوی کو ایک داستانوی ہیرو گردانتے ہیں۔ اگر وہ محض ایک لٹیرا ہوتا‘ مندروں کا دشمن ہوتا تو ہندو لوک گیتوں میں اس کی توصیف کیوں کی جاتی۔ بعدازاں ہم نے بھی انگریزوں کے تخلیق کردہ اس نظریئے کو آنکھیں بند کر کے قبول کرلیا۔ تھاپر نے یہ بھی لکھا ہے کہ سومنات کے علاقے میں بے شمار مسلمان تاجرآباد تھے جو گھوڑوں کا بیوپار کرتے تھے۔ ان میں عرب بھی شامل تھے جنہوں نے مقامی عورتوں سے شادی کرکے ہندوستانی تہدیب کو اپنا لیا تھا۔ مارکوپولو نے بھی اپنے سفر نامے میں سومنات اور گجرات کے علاقے کے بیوپاریوں کا ذکر کیا ہے‘ جو ایران سے گھوڑے لاکر ہندوستان میں فروخت کرتے تھے۔ یہ بیوپاری باہر سے گھوڑے‘ شراب اور دھاتیں درآمد کرتے تھے اور ہندوستان کے کپڑے‘ مصالحے‘ جواہرات‘ لکڑی اور تلواریں برآمد کرتے تھے۔ سومنات کا علاقہ تجارت کا ایک اہم مرکز تھا۔ تھاپر کی تحقیق کا ایک پہلو یہ بھی ہے کہ کوہستان نمک میں جو مندر تھے وہ بہت غریب تھے‘ دولت صرف تھانیسر‘ ملتان اور سومنات کے مندروں میں تھی‘ ان مندروں سے حاصل ہونے والی دولت سے محمود کی فوج کی تنخواہیں دی جاتی تھیں اور ان میں سے بیشتر ہندو ہوتے تھے اور ان مندروں پر حملہ کرنے والوں میں شامل ہوتے تھے‘ ہندوستان میں جتنے بھی فوجی بھرتی کئے جاتے تھے ان کا کمانڈر بھی ہندوستانی ہوتا تھا جس کو سپہ سالار ہندوان کہا جاتا تھا اور وہ محمود کا وفادار ہوتا تھا۔ محمود غزنوی کے دور کے دریافت شدہ کتبات جو جنرل آف ایشیاٹک سوسائٹی بنگال ، ایپی گرافیا انڈیکا اور انڈین اینٹی کواری میں شائع ہوچکے ہیں۔ محمود غزنوی نے 1026 میں سومناتھ پر حملہ کیا تھا اس کے 12 سال بعد 1038 میں گوا کے مقامی راجہ کدمب نے سومناتھ کا شاہی سفر کیا جس پر ایک سفرنامہ بھی لکھا تھا۔ جو سنسکرت زبان میں چھپا ہے۔ اس کے مطابق مندر کو تباہ نہیں کیا گیا بلکہ محمود کی فوجوں نے اسکی بے حرمتی کی تھی۔ اور سومناتھ مندر کی خطے میں سیاسی بالادستی ختم کی تھی۔ اور حملے کے بعد اسے دوبارہ مرمت کرلیا گیا تھا۔ اور مندر کی رونق برقرار رہی۔ گوا سے سومناتھ تک کے سفر کا ایک احوال 1125 کی ایک تحریر میں بھی ملتا ہے۔ اس شاہی سفر میں بادشاہ کا جہاز سمندری طوفان میں تباہ ہوگیا تھا اور ایک عرب بیوپاری نے بادشاہ کی جان بچائی تھی۔ اس مدد کے عوض بادشاہ نے عرب بیوپاری کے پوتے کو ایک علاقہ کا منتظم بنایا اور اسے مسجد بنانے کی اجازت دی تھی۔ بارہویں صدی کے گجراتی چولوکیا خاندان کے راجہ کمارپال کے مطابق راجھستان کا مگران مندر شان و شوکت میں سومناتھ سے کم تر تھا۔ سومناتھ کے قریب منگرال سے ملنے والے بارہویں صدی کے ایک کتبے کے مطابق سومناتھ مندر میں دیوی دیوتاؤں پر چڑھاؤں کی صورت میں بہت مال آتا تھا۔ گیارہویں صدی کی ایک مہارانی نے حکم نامہ جاری کیا تھا کہ سومناتھ مندر آنے والے یاتریوں کے سفر کو ٹیکس فری کیا جائے اور وہ راستے میں دریا پل یا کسی مقامی راجہ کے علاقے سے گزرنے پر کوئی ٹیکس ادا نا کریں۔ بارہویں صدی تک سومناتھ مندر اس قدر امیر ہوچکا تھا کہ سونے چاندی کے انبار لگ چکے تھے۔ چولوکیا بادشاہ کمارپال کے کتبے سے پتہ چلتا ہے اس نے سومناتھ کے تحفظ کیلے ایک گورنر مقرر کیا تھا جس کا کام مندر کی دولت کو مقامی ابہیرا راجاؤں کی ڈکیتی و لوٹ مار سے بچانا تھا۔ کمار پال نے بھاؤ براہسپتی کو 1169 میں سومناتھ کا گند یعنی راہب اعلی مقرر کیا تھا۔ اس راہب اعلی کی اہم زمہ داری مندر کو آباد رکھنا اور ویران ہونے سے بچانا تھا کیونکہ محمود غزنوی کے بعد مندر خستہ حال ہوچکا تھا جس کا تعلق حملے سے نہیں بلکہ خستہ حالی کی ایک وجہ کل یگ یعنی بیوپاریوں کی جانب سے مندر کی مالی سرپرستی چھوڑ دینا تھا۔ دوسرا مندر کی عمارت بہت زیادہ پرانے ڈھنگ کی تھیں جن کا کوئی پرسان حال نا تھا۔ تیسری وجہ مندر سمندر کے بہت قریب ہونے کی بنا پر سمندری لہریں اور نمی عمارت کو نقصان پہنچاتی تھی۔ اس کے کچھ سال بعد 1216 میں اس وقت کا چولوکیا بادشاہ سومناتھ مندر کو مالوہ کے ہندو راجاؤں کی لوٹ مار سے بچاتا رہا تھا۔ بھدر کالی کے کتبے کے مطابق بھوبر ہسپتی کا دعوی ہے کہ وہ ہے جس نے کمارپال کو تیار کیا تھا کہ وہ مندر کو دوبارہ تعمیر کرے۔ اس کا کہنا ہے کہ اصل مندر سونے کا بنا ہوا تھا جس کو بعد میں سونا ہٹا کر چاندی کے مندر میں بدل دیا گیا اور آخر میں چاندی ہٹا کر پتھروں کا مندر بنادیا گیا۔ مندر کی آمدنی اور بارے راہبوں کے معاوضے بڑھانے کیلے برہمپوری گاؤں کے محصولات کا استعمال کیا گیا تھا۔ اتنے زیادہ تاریخی سنسکرت پراکرت اور جینی کتبات میں محمود غزنوی کے حملے کا زکر نا ہونا حیران کن ہے۔ ان میں اگر کچھ لکھا گیا ہے تو اتنا کہ مندر خستہ ہوگئے ہیں انکی تعمیر ضروری ہے اور مندر کے بتوں کے توڑنے کا جو زکر آیا ہے وہ سب مقامی ہندو راجاؤں کے بارے ہیں جو دولت لوٹنے کیلے سومناتھ مندر پر حملے کرتے تھے۔ محمود غزنوی کے حملے اگر اتنے ہی سنگین جزبات کو زخمی کردینے والے اور ناقابل برداشت ہوتے جیسے کہ اب دعوے کیے جاتے ہیں۔ تو حملوں کے دوسو برس بیت جانے کے بعد ان کو اس طرح نا بھلا دیا جاتا کہ کسی کتبے میں محمود غزنوی کی طرف سے مندر کی تباہی اور لوٹ مار کا زکر نہیں ملتا۔ اگر زکر ہے تو صرف اتنا کہ محمود واپس جاتے ہوئے سومناتھ پٹن میں ایک مختصر فوج چھوڑ کر دب شالم کو اپنا گورنر قائم کرگیا تھا۔ محمود غزنوی کے ایک معاصر شاعر دھن پال جو مالوہ کے بھوج دربار کا شاعر تھا نے اپنی شاعری نے محمود کی گجرات پر مہم کا زکر کیا ہے۔ محمود راجستھان کے ستیہ پور کے مقام پر جین مندر میں مہاویر مجسمے کو توڑنے میں ناکام رہا جبکہ سومناتھ کے بڑے بت کو توڑا ضرور مگر مندر کو تباہ اور مال کی لوٹ مار نہیں کی۔ اسی طرح پربھار سوری نے بھی لکھا ہے کہ محمود کے ہاتھی مہاویر مجسمے کو نہیں توڑ سکے تھے۔ حتی کہ کشمیر کا مشہور شاعر بلہانا جو محمود کے 50 سال بعد 1076 میں سومناتھ آیا۔ گجرات کے چولوکیا دربار میں رہا۔ ایک ناٹک کرن سندری بھی لکھا۔ گجرات کے لوگوں کے تفصیلی حالات لکھے اور محمود غزنوی کے ملتان میں اسماعیلی شیعوں پر حملہ کا تفصیلی زکر کیا ہے مگر محمود غزنوی کے سومناتھ حملے کا کوئی زکر نہیں کیا۔ یہ ایک بڑی حیران کن بات نظر آتی ہے۔ محمود غزنوی کے سومنات حملے بارے جو وجوہات منسوب کی جاتی ہیں۔ گجرات میں غزنوی کے ہم عصر اور دوسو سال بعد تک مصنفوں و شعراء نے سومناتھ کی محمود کے ہاتھوں تباہی اور دولت کی لوٹ مار کا زکر تک نہیں کیا۔ آج جتنی شدت سے محمود غزنوی کو لٹیرا ثابت کیا جاتا ہے اگر یہ اتنا بڑا اور اہم واقعہ ہوتاتو اس دور میں کتابیں بھر دی جاتی۔ تاریخ یہ ثابت کرتی ہے کہ سومناتھ کا حملہ بھی باقی دوسرے حملوں جیسے جواز اور نتائج رکھتا تھا۔ اور صدیوں تک محمود کو لٹیرا کی بجائے اچھے الفاظ میں یاد رکھا گیا۔ حقیقتاً یہ انگریز ہی تھے جنہوں نے اس سازشی تھیوری کا آغاز کیا۔ اور ہندوؤں میں نفرت کے بیج بوئے۔ پھر کچھ اپنے بھی اس رو میں بہک گئے۔ ہم نے اپنی نابینائی میں اس عظیم علم دوست فاتح محمود غزنوی کو صرف بت شکن اور لٹیرے کے درجے پر فائز کرکے اس کی قامت مختصر کردی ہے جو بقول ایڈورڈز گبنز مقدونیہ کے سکندراعظم سے بھی عظیم فاتح تھا۔ کتابیات۔ references  سومناتھ۔ رومیلا تھاپر  بھدر کالی کتبہ ص 193  کاٹھیا وار کا کتبہ۔ بی ڈی ایس کالکر  دیو پتن پر شاستی۔  ایپی گرافیکا انڈیکا (بشکریہ فیس بک گروپ رائٹڑز کیفے)

##############################
https://web.facebook.com/mohammaddin.jauhar.7/posts/958256147899705
حرف حرف روشن انٹرویو!

##############################
https://web.facebook.com/mohammaddin.jauhar.7/posts/966329990425654
ہم بھی تو پڑے ہیں راہوں میں! 😊

##############################
https://web.facebook.com/mohammaddin.jauhar.7/posts/978578839200769
امن مارچ کے لیے سیّاں ابھی نہیں کہِن آصف انظار ندوی  پوری دنیا میں مسلمانوں کا لگاتار قتل عام ہورہاہے ہندوستانی مسلمانوں کا بھی عرصۂ حیات تنگ سے تنگ تر ہوتا جا رہا ہے ۔۔کشمیر پچھلے پچاس دنوں سے خون میں لت پت ہے،  جمعیت کے غلام ٹھیکیداروں نے کوئی امن مارچ نہیں نکالا بلکہ ظلم کے گود میں بیٹھ کر چوسنی کے مزے لے رہے ہیں یہی جمعیت تھی جب ۔ فرانسیسی میگزین۔چارلی ہیبڈو نے حضرت محمد صلی اللہ علیہ وسلم کے خاکے شائع کئے اور جذبات سے مغلوب چند لوگوں نے وہاں حملہ کردیا۔۔۔۔  تو جمیعت اس حملے سے اتنی غمزدہ تھی کے ہندوستان بھر کے سو سے زیادہ شہروں میں امن مارچ نکالا۔۔۔کیونکہ عالمی اٹھائی گیروں کا اشارہ اور فنڈ تھا مگر مجال ہے جو کشمیریوں کے درد کو محسوس کیا ہو چارلی ایبڈو پر حملے سے جمیعت کا دل رنجیدہ ہو گیا ہوناچاہیے کہ وہ ماورائے عدالت ایکشن تھا۔۔۔ تو کیا عراق شام فلسطین مصر لیبیا تیونس صو مالیہ افغانستان،داغستان چیچنیا سوڈان اور جانے کہاں کہاں عالمی طاقتیں کس کس طرح سے حملے کررہی ہے کیا وہ جائز ہیں اور صرف ثابت شدہ مجرموں پر ہیں یا کہ صرف معصوم بچوں اور بےگناہ عوام کا قتل عام ہے۔۔۔۔۔۔مگر مجال ہے جو کبھی قنوت نازلہ کی ہی اپیل کی ہو احتجاجی مظاہرے اور امن کانفرنس کو تو دور ہی رکھیں منہ بھر بھر کر دینی جماعت ہونے کا دعویٰ کرتے ہیں اور کرتب سیاسی بازیگری کے دکھاتے ہیں، بہت بلند فضا میں تیری پتنگ سہی مگر یہ سوچ کبھی ڈور کس کے ہاتھ میں ہے

##############################
https://web.facebook.com/mohammaddin.jauhar.7/posts/983128672079119
کیا عالمی امن ممکن ہے؟ اوسولڈ اسپینگلر [نوٹ ۱: ذیل میں اوسولڈ اسپینگلر کے ایک شذرے کا ترجمہ دیا جا رہا ہے جو جنگ عظیم دوم سے تین چار سال قبل کے حالات میں تحریر کیا گیا تھا۔ یہ ”کیا عالمی امن ممکن ہے؟“ کے موضوع پر ایک امریکی رائے شماری میں تاربرقی کے ذریعے دیا گیا اسپینگلر کا جواب ہے جو ”کازموپولیٹن“ جریدے میں جنوری سنہ ۱۹۳۶ء میں شائع ہوا تھا۔ یہ شذرہ جنگ کی طرف لڑھکتے آج کے علاقائی اور بین الاقوامی حالات کو سمجھنے میں معاون ہو سکتا ہے۔ نوٹ ۲: ہمارے ہاں جنگ اور امن کے مسائل کو عموماً تین تناظروں میں زیر بحث لایا جاتا ہے۔ اول، اخلاقیات کے تناظر میں۔ طاقت اور سرمائے کی حرکیات کو اخلاقی تناظر میں دیکھنے والا ذہن تاریخی ادراک اور بصیرت سے خالی ذہن کا نام ہے۔ سیاسی تصورات کا ایک لازمی پہلو ان کی تاریخی جہت ہے، اور انہیں اخلاقیات سے متعلق کرنے سے یہ جعلسازی کی واردات بن جاتے ہیں۔   اخلاقیات جنگ اور امن کے مسائل کو زیر بحث لانے کے لیے قطعی غیر متعلق ہے کیونکہ طاقت اور سرمائے کے رشتے اخلاقیات کے دائرے سے باہر ہوتے ہیں۔ سیاسی طاقت اخلاقی اقدار کی محافظ اور پیشتیان تو ہو سکتی ہے، ان کے تابع ہرگز نہیں۔ دوم، ہمارے ہاں جنگ اور امن کو زیر بحث لانے کا دوسرا تناظر قانونی ہے۔ جدید سیکولر قانون ایک فکشن ہے جو طاقت کا زائیدہ اور اسی سے جواز یافتہ ہے۔ جدید سیکولر قانون منشائے طاقت کا اظہار اور اس کا نشانِ رہگزر ہے۔ طاقت کو قانونی تناظر میں زیربحث لانے والا ذہن بھی جعلی اخلاقی ذہن کی ایک قسم ہے، اور اس امر سے بےخبر رہتا ہے کہ بین الاقوامی ماحول میں طاقت کسی قانون کی پیروی نہیں کرتی بلکہ قانون پیدا کرتی ہے۔ یہ تناظر طاقت کی بھینس کے آگے بین بجانے سے زیادہ کچھ نہیں۔ سوم، ہمارے ہاں جنگ و امن پر گفتگو کا تیسرا تناظر پیش گوئیاں، دورِ فتن کی احادیث مبارکہ اور نظریہ ہائے سازش ہیں۔ آئندہ واقعات کے ضمن میں حضور علیہ الصلوۃ و السلام کی پیش خبری ایمانیات کا جزو ہے، اساسِ عمل نہیں ہے جو شریعت ہے۔ گزارش ہے کہ جنگ و امن کے مسائل کو حق و باطل کے تناظر میں ہی زیر بحث لایا جا سکتا ہے، اور طاقت کے قیام کے بعد احکامِ شریعت اس کے وظیفۂ فرمانروائی میں اہم ہو جاتے ہیں۔ اقبالؒ نے بہت خوب کہا تھا کہ فطرت (جس میں تاریخ بھی شامل ہے) جلترنگ نہیں ہے، لہو رنگ ہے۔ ایسی دنیا میں امن کی واحد ضمانت سیاسی و عسکری قوت ہے وعظ و نصیحت یا قانون دانی نہیں ہے۔ امن کے لیے بلکنا اور جنگ کے لیے للکارنا دونوں غیر تہذیبی رویے ہیں اور تہذیبی رویہ صرف یہ ہے کہ دستیاب وسائل میں جنگ کے لیے ہر لمحہ تیار رہا جائے اور یہی قوموں کے بقا کی ضمانت ہے۔ تاریخ میں جنگ کا اچانک نمودار ہونا اور کسی معاشرے کے لیے زندگی اور موت کا مسئلہ بن جانا ایک امر عام ہے۔ یہ بات کہ پوری قوت سے جنگ کے لیے تیار رہا جائے حساب کتاب کی بات یقیناً ہے لیکن اصلاً یہ انسانی حمیت، قومی ہوشمندی اور معاشرے کے ارادۂ بقا کا اظہار ہے۔ جس طرح فرد کسی وقت بھی علالت کے حادثے کا شکار ہو سکتا ہے، اسی طرح کوئی معاشرہ کسی وقت بھی جنگ کی صورتحال سے دوچار ہو سکتا ہے۔  مسلمان اہلِ علم نے دور زوال میں ایک ایسے نابودی مشغلے کا آغاز کیا جو ہماری موجودہ تاریخی اور سیاسی صورت حال کا براہ راست ذمہ دار ہے۔ انہوں نے مکمل طور پر معلوم دین کی غلامانہ اور نامعلوم تفہیمات ”دریافت“ کرنے کی کوشش کی تاکہ اسے غالب تہذیب کے ہر استعماری آسن سے تطبیق دی جا سکے اور باطل فکر کے ہر پرتو سے عینیت پیدا کی جا سکے۔ واضح ایمانی اور شرعی اقدار کو ترک کر کے تعبیرات کے اب تک جاری کھلواڑ سے جو ملبہ برآمد ہوا اس میں سے کچھ یہ تھا ”اسلام امن کا مذہب ہے“۔ بہت سے خزف ریزے اور بھی ہیں، جن کا ذکر فی الوقت ضروری نہیں۔ دستیاب وسائل میں پوری قوت سے آمادۂ جنگ رہنا مسلم معاشرے کا دینی اور تہذیبی حال ہے، اور یہ دینی مطالبہ اس لیے ہے کہ ہر معاشرے کی طرح ہمیں جو فطرت درپیش ہے وہ لہو رنگ ہے، جو تاریخ حائل ہے وہ خون آشام ہے۔  ذیل میں اوسولڈ اسپینگلر نے جنگ اور امن کے بارے میں جن خیالات کا اظہار کیا ہے وہ ہمارے موجودہ قومی، علاقائی اور بین الاقوامی حالات میں قابلِ لحاظ اور غور طلب ہیں۔] ۔۔ اس سوال کا جواب کہ آیا ’عالمی امن کبھی ممکن ہو سکے گا؟‘ کوئی ایسا شخص ہی دے سکتا ہے جو عالمی تاریخ سے واقف ہو۔ اور عالمی تاریخ سے واقف ہونے کا مطلب انسانوں کو ویسے جاننا ہے جیسے وہ ہمیشہ سے ہیں اور ہمیشہ رہیں گے۔ لوگوں کی اکثریت اس عظیم فرق کو کبھی نہیں سمجھ پائے گی جو مستقبل کی تاریخ کو ’جیسے وہ ہو گی‘، اور ’جیسے کوئی چاہتا ہے کہ وہ ہو‘ کے طور پر دیکھنے میں ہے۔ امن ایک آرزو ہے، اور جنگ ایک حقیقت ہے، اور تاریخِ انسانی آرزؤں اور آدرشوں کو کبھی خاطر میں نہیں لاتی۔  زندگی ایک جدوجہد ہے جو اشجار، بہائم اور انسانوں کو شامل ہے۔ یہ افراد، سماجی طبقات، عامۃ الناس، اور اقوام کے مابین جدوجہد ہے جو معاشی، سماجی، سیاسی اور عسکری مسابقت کی صورت اختیار کر سکتی ہے۔ یہ ایسی طاقت کی جدوجہد ہے جس میں اپنی قوتِ ارادی کو غالب کر دیا جائے،  اپنے فائدے سے تمتع کیا جائے، یا اپنے عدل یا وجوب کے تصور کو آگے  بڑھایا جا سکے۔ جب دوسرے ذرائع ناکام ہو جائیں گے، تو بار بار انتہائی ذریعے یعنی تشدد کو اپنایا جائے گا۔ ایک فرد جو تشدد کو کام میں لائے، اسے ایک مجرم کہا جا سکتا ہے، اور ایک طبقے کو انقلابی یا غدار، اور ایک قوم کو خون کی پیاسی کہا جا سکتا ہے۔ لیکن اس سے زمینی حقائق پر کوئی فرق نہیں پڑتا۔ جدید عالمی اشتراکیت اپنی جنگوں کو ”بغاوتیں/خروج“ قرار دیتی ہے، اور عالمی استعمار اپنی جنگوں کو ”اقوام غیر کی امن کاری“ قرار دیتا ہے۔ اور اگر دنیا ایک متحدہ ریاست کے طور پر قائم ہو تو اسی قیاس پر جنگوں کو ”بغاوتیں“ قرار دیا جائے گا۔ اور یہاں یہ امتیازات خالصتاً لفظی ہیں۔  آج کل عالمی امن کی باتیں صرف سفید فام اقوام میں سنائی دیتی ہیں، اور کہیں کثرت سے موجود رنگدار نسلوں میں ایسی کوئی بات نہیں ہوتی۔ یہ امور عامہ کی خطرناک صورت حال ہے۔ جب  مفکرین اور عینیت پسند انفرادی طور پر امن کی بات کرتے ہیں جیسا کہ وہ قدیم سے کرتے چلے آئے ہیں، تو اس کا اثر ہمیشہ معمولی ہوتا ہے۔ لیکن اگر پورے معاشرے اور اقوام امن پسند ہو جائیں تو یہ ان کی کہولت کی علامت ہے۔  مضبوط اور بھری پری نسلیں امن پسند نہیں ہوتیں۔ ایسا موقف اختیار کرنا مستقبل سے دستبردار ہونا ہے، کیونکہ امن پسند آدرش ایک سکونی اور جان لیوا عارضہ ہے جو بقائے حیات کے بنیادی حقائق سے متعارض ہے۔  جب تک انسان ارتقا پذیر ہے، جنگیں ہوتی رہیں گی۔ ہاں اگر سفید فام اقوام جنگ سے اس قدر بیزار ہو جائیں کہ ان کی حکومتیں انہیں جنگ کے لیے نہ ابھار سکیں، تو ارضِ عالم ناگزیر طور پر رنگدار لوگوں کا شکار ہو جائے گی، جیسے سلطنت روما ٹیوٹانیوں کی تاب نہ لا کے فرش راہ بن گئی۔ امن پسندی کا مطلب کٹر غیرامن پسندوں کے سامنے سپرانداز ہونا ہے۔ مؤخر الذکر میں مہم جو، فاتحین اور قیادت آور لوگوں کی شکل میں سفید فام ہمیشہ شامل رہیں گے، اور ہر کامیابی کے ساتھ جن کے پیروکاروں میں اضافہ ہی ہو گا۔ اگر آج ایشیا میں سفید فاموں کے خلاف بغاوت ہو جائے تو بےشمار سفید فام لوگ باغیوں سے محض اس لیے مل جائیں گے کہ وہ پرامن زندگی سے تنگ آئے ہوئے ہیں۔  امن پسندی ہمیشہ ایک آدرش اور جنگ ایک زمینی حقیقت رہے گی۔ اگر سفید فام نسلوں نے تہیہ کر لیا ہے کہ وہ کبھی جنگ نہیں کریں گے، تو رنگدار نسلوں کا عمل مختلف ہو گا، اور وہ دنیا کے حکمران بن جائیں گے۔  محمد دین جوہر ۔۔

##############################
https://web.facebook.com/mohammaddin.jauhar.7/posts/984236728634980
تعلیم کے موضوع پر جناب رضوان الزماں کے چند سوالات پر گفتگو https://www.facebook.com/100889387976061/videos/441559273120612/

##############################
https://web.facebook.com/mohammaddin.jauhar.7/posts/1000787230313263
مولانا فضل الرحمٰن اور ہمارا تہذیبی بحران محمد دین جوہر (۳) دو قومی نظریے پر جو بھی تنقید کی جائے لیکن یہ تاریخ میں ازحد نتیجہ خیز رہا ہے۔ اس کے علاوہ برصغیر کے مسلم معاشرے میں  مذہبی سیاسی نظریات کی بڑی فروانی رہی ہے اور ان کا شجرہ نسب تحریک مجاہدین کے الہامی نظریۂ خلافت سے شروع ہو کر متحدہ قومیت تک پھیلا ہوا ہے۔ یہ تمام تر نظریات برزخی ہیں، یعنی نہ یہ تاریخ سے مخاطب ہیں، اور نہ معاد سے متعلق ہیں، نہ یہ انسانی شعور کی کوئی ضرورت پوری کرتے ہیں اور نہ کسی بامعنی سیاسی عمل کی بنیاد بن سکتے ہیں۔ ان کی اساس میں دین کی کوئی اجتماعی یا سیاسی قدر بھی موجود نہیں، اور نہ یہ کوئی ایسے سیاسی نظریات سامنے لاتے ہیں جو ہماری تہذیبی تقدیر اور دینی ورلڈ ویو سے جائز نسبتیں رکھتے ہوں۔ اپنی برزخی وجودیات کے باعث یہ تمام تر نظریات نہ صرف نابودی (nihilistic) ہیں، بلکہ انسان دشمن اور مسلم معاشرے کے لیے ہلاکت کا باعث ہیں۔ مولانا فضل الرحمٰن اپنے سیاسی عمل سے ان تمامتر نابودی نظریات کو منطقی انجام تک پہنچانے والے ہیں۔ مولانا فضل الرحمن تبدیل شدہ تہذیبی صورت حال میں بعینہٖ وہ کردار ادا کر رہے ہیں جو قیام پاکستان سے قبل مولانا ابوالکلام آزاد نے ادا کیا تھا۔  اس وقت مولانا فضل الرحمن تین طرح کی سیاسی قوتوں کی نمائندگی کر رہے ہیں اور یہ نمائندگی بے یقینی سے عبارت ہے۔  (۱) پاکستان اور تصور پاکستان سے بددل قوتیں، یعنی رد عمل کا شکار قوتیں؛ (۲) پاکستان اور تصور پاکستان کو بہ جبر و اکراہ قبول کرنے والی قوتیں؛ (۳) پاکستان اور تصور پاکستان کو کبھی تسلیم نہ کرنے والی قوتیں۔ غداری اور وفاداری کے تناظر میں اس صورت حال کو زیربحث لانا میری رائے میں ازحد نادانی کی بات ہے کیونکہ یہ اس سے بہت آگے کی چیز ہے۔ برصغیر میں دو قومی نظریے اور اس کے مخالف سیاسی نظریات کے حوالے سے ایک بات یقین سے کہی جا سکتی ہے۔ دو قومی نظریہ برصغیر میں مسلم طاقت کا ایک واضح تصور رکھتا ہے، جبکہ اس کے مخالف نظریات نہ صرف مسلم طاقت کا کوئی واضح یا غیر واضح تصور نہیں رکھتے بلکہ وہ مسلم طاقت کی محض موجودگی ہی کو قبول کرنے کے لیے تیار نہیں۔ اس پہلو سے مذہبی سیاسی تصورات اپنی دو سو سالہ تاریخ رکھتے ہیں، اور تاریخ کے ہر کانٹے کے لمحے میں ان نظریات سے فروع ہونے والا سیاسی عمل مسلم معاشرے پر ایک ضربِ کاری کی حیثیت رکھتا ہے۔ لیکن گزشتہ تاریخ میں ان نظریات کے مؤثر ہونے میں ایک فیصلہ کن عامل مسلم طاقت کا نہ ہونا تھا۔ موجودہ صورت حال اسی تاریخ کی تکرار ہے، لیکن پاکستان میں ایک طاقتور مقتدرہ کی موجودگی میں ان نظریات کی ثمرآوری کا امکان بہت کم ہے، اور یہی بیک وقت امید اور اندیشے کا پہلو ہے۔ امید یہ کہ مولانا فضل الرحمٰن کا سیاسی عمل مکمل طور پر بے ثمر رہے گا، اور اندیشہ یہ کہ اس سیاسی عمل سے فتنے اور جبر کے راستے کھل سکتے ہیں۔   حضرت مولانا کے آزادی مارچ میں بھان متی کی پٹاری واحد اثاث البیت ہے جس سے نظریاتی خلفشار اور قہرمانی کے سوا کچھ باہر نہیں آ سکتا۔ اسی باعث مولانا فضل الرحمٰن کے موجودہ سیاسی عمل کا کوئی وحدانی نظریاتی بیانیہ نہیں ہے۔ ہراول کے رہنماؤں کا بیانیہ transactional اور instrumental ہے اور اس کا براہ راست ہدف موجودہ حکومت ہے۔ دوسرے درجے میں آزادی مارچ کے حامی صحافیوں، دانشوروں اور لبرلسٹوں کا بیانیہ ہے جس میں براہ راست فوج نشانے پر ہے۔ مجھے ملک سے باہر یورپ اور امریکہ کے ”اعلیٰ علمی حلقوں“ میں فروغ یافتہ پاکستان اور فوج دشمن بیانیے میں بہت زیادہ دلچسپی رہتی ہے۔ مولانا فضل الرحمٰن کے حامی صحافیوں اور دانشوروں میں چلنے والے فوج دشمن بیانیے اور غیرملکی فوج دشمن بیانیے میں مماثلتیں محض توارد نہیں ہیں، بلکہ ارادی بھی ہیں اور فطری بھی۔ گزارش ہے کہ کسی بھی جمہوریت میں سول بالا دستی سے بڑی سیاسی قدر کیا ہو سکتی ہے؟ لیکن سول بالا دستی اور فوج دشمنی کو ایک ہی بیانیہ بنا دینا سیاسی نابلوغت سے زیادہ کچھ نہیں۔ سول بالا دستی کے لیے تہذیبی سطح کے ایسے بیانیے کی ضرورت ہوتی ہے جس کے تحت قومی طاقت کے تمام پہلوؤں کی تالیف ممکن ہو سکے۔ یہ اس وقت موضوع نہیں، لیکن مولانا فضل الرحمٰن جس بے سرو پا سیاسی عمل کو سامنے لا رہے ہیں، اور جس طرح کے تماش بین اور متنوع بیانیے اس کو کمک فراہم کر رہے ہیں، اس کے قومی اور تہذیبی امکانات لہو رنگ بھی ہیں، اور موہوم بھی۔ حضرت مولانا ہمارے اہم ترین قومی رہنماؤں میں سے ہیں۔ اللہ تعالیٰ سے دعا ہے کہ وہ ہمارے جملہ قومی رہنماؤں کو درست فیصلوں کی توفیق ارزاں فرمائے جو اس معاشرے اور قوم کے لیے خیر کا باعث ہوں۔  ۔۔۔

##############################
https://web.facebook.com/mohammaddin.jauhar.7/posts/1000786130313373
مولانا فضل الرحمٰن اور ہمارا تہذیبی بحران محمد دین جوہر (۲) نائن الیون کے بعد سے، دو قومی نظریے اور برصغیری مسلم معاشرے میں اس کی مخالفت اور اس پر ردعمل کے حوالے سے صورت حال بہت پیچیدہ ہو گئی ہے۔ اگرچہ  enlightened moderation کے ذریعے اس تہذیبی گرہ کو کھولنے کی کوشش کا مختصر وقفہ بھی آیا لیکن بنیادی حقیقت پر کوئی فرق نہیں پڑا۔ یہی وہ وقت ہے جب بھارت میں ہندوتوا کا عروج شروع ہوتا ہے۔ ہندوتوا سے قبل برصغیر میں ایسی تہذیبی اور سیاسی لوکال ہمیشہ باقی رہی جہاں مسلمان دو قومی نظریے کی مخالفت سے اپنی سیاسی شناخت کا غازہ حاصل کرتے تھے۔ ہندوتوا کا نظریہ، دو قومی نظریے کے حامی اور مخالف مسلمانوں میں کوئی فرق نہیں کرتا۔ وہ فرد، معاشرے اور قوم کے حوالے سے مسلم مذہبی شناخت کو بھارتی جغرافیے کی تحدیدات سے مشروط کرنے پر بضد ہے، جس کا واضح مطلب دین سے دستبرداری ہے۔  ہندوتوا کے عروج نے دو قومی نظریے اور پاکستان مخالف مسلمانوں کے پاؤں تلے کوئی زمین باقی نہیں رہنے دی۔ ان مسلمانوں نے اپنی سیاسی شناخت کو ہمیشہ مذہبی شناخت پر مقدم رکھا۔ ہندوتوا نے ان کی سیاسی شناخت کو جو سیکولرزم کے ساتھ بامعنی تھی بالکل ہی ردی کر دیا۔ اس مخمصے میں اب ان کے لیے اپنی مذہبی شناخت کی طرف واپسی کا بھی کوئی راستہ باقی نہیں رہا، اور سیاسی شناخت سے جو اسلام برآمد ہو رہا ہے وہ جمیعت علمائے ہند کی موجودہ پالیسی سے بالکل واضح ہے۔ بھارت میں دو قومی نظریے کے مخالف مسلمانوں کا واحد ملجا اب صرف مودی جی کے چرنوں میں ہی تلاش کیا جا سکتا ہے۔ اس مخالفت کے انجام کا لازمی اثر پاکستان میں بیانیے کے احوال پر بھی مرتب ہوا۔ اندیشہ یہ ہے کہ سابقہ کمیونسٹوں کی طرح دو قومی نظریے کے مخالف مسلمانوں کا آخری سہارا اب امریکہ ہی ہو گا۔ لیکن مغرب کے ٹرمپ زدہ بیانیوں میں ایسے مسلمانوں کی رسد، طلب سے کہیں زیادہ ہے۔ برصغیر میں دو قومی نظریے کے مخالف مسلمان اب تہذیب کے نئے پناہ گزیں ہیں۔   پاکستان میں اس وقت سیاسی اور ریاستی قوتوں کے حوالے سے ایک پیج کا ذکر اکثر سننے میں آتا ہے۔ غالب امکان یہ ہے کہ وہ پیج دو قومی نظریے کا ہی ہے۔ بھارت میں سیاسی طاقت کی تہذیبی تشکیل ہندوتوا پر منتقل ہو چکی ہے، اور یہ کوئی اتفاق نہیں کہ پاکستان میں بھی مقتدر قوتوں نے دو قومی نظریے یا اس کی نئی تعبیر کے ساتھ اپنی وابستگی کو نمایاں کیا ہے۔ پورے برصغیر میں اب ایسی کوئی تہذیبی لوکال باقی نہیں رہی جہاں دو قومی نظریے کی مخالفت یا اس سے ابہامی وابستگی سیاسی عمل کی بنیاد بن سکے۔ یعنی اب برصغیر میں نظریاتی no man’s land کا خاتمہ ہو گیا ہے۔ برصغیر کے مسلم معاشرے میں نظریاتی برزخ میں مقیم گروہوں کی کثرت چلی آتی ہے، اور طاقت کے عالمی اور علاقائی رجحان سے بھارت اور پاکستان میں ان کی بقا کو خطرہ لاحق ہے۔ اس امر کے ادراک نے پاکستان میں کچھ سیاسی قوتوں کے غضب کو مہمیز کیا ہے۔ مولانا فضل الرحمٰن اسی تہذیبی صورت حال سے نبردآزما ہونے کے لیے ایک ایسے سیاسی عمل کو سامنے لانے کی کوشش کر رہے ہیں جو بے وقت کی راگنی ہے۔  (جاری) ۔۔

##############################
https://web.facebook.com/mohammaddin.jauhar.7/posts/1003344276724225
اگر نام ہی لینا لازم تھا تو ھود بھائی زیادہ اچھا "معیار " ہیں. Mimic man کے حوالے سے.

##############################
https://web.facebook.com/mohammaddin.jauhar.7/posts/1003152826743370
سر مین نے چھ سات روز قبل سبسکرائب کیا ہے آڈیو میں شور بہت ہے ایسی ویڈیو کو پروفیشنل بندے سے ریکارڈ کروانا چاہیئے

##############################
https://web.facebook.com/mohammaddin.jauhar.7/posts/1008887176169935
ہماری بے خانماں تاریخ کی دو بے اماں صدیاں بارود بن کے شہر پناہ میں خیمہ زن ہونے کو ہیں۔ قصہ گو ہیں کہ دود ممدود کو نکہت گل کہنے پر بضد ہیں۔

##############################
https://web.facebook.com/mohammaddin.jauhar.7/posts/1013416179050368
ممدوح محترم کی خدمت میں محمد دین جوہر اول اول اپنے ممدوحِ محترم فاروقی صاحب کے اعتنائے کریمانہ پر اظہارِ سپاس میں تاخیر کی معذرت کہ علالت نے نیت اور ارادے کو نسیاً مسنیاً رکھا تآنکہ یہ چند گھڑیاں ادائے قرض کے لیے  نصیب ہوئیں۔ شاید و باید کہ میں ان کی کشادہ دلی اور بندہ پروری کا کوئی حساب کبھی چکا سکوں۔  ایک التماس اس سپاس کی حاشیہ برداری میں ہے، اور وہ یہ کہ سہل و صعب نویسی کبھی میرا مقصد نہیں رہی، اور کبھی ارادتاً اور ترجیحاً ایک کو دوسرے پر اختیار نہیں کیا۔ ہاں یہ ضرور ہے کہ  صحافتی تحریر سے ارادی پرہیز ہمیشہ پیش نظر رہا ہے۔ البتہ ایک بات کا یقین ضرور رہا کہ جہاں کہیں سہل نویسی سرزد ہوئی اس کے لیے میرے ممدوح محترم ہی عنداللہ ماجور ہوں گے، اور صعب نویسی کے گناہ کچھ میرے سر پر رہیں گے، اور کچھ سر میں۔ لیکن اس میں کیا شک ہے کہ صعب نویسی کو حلقۂ ذاکرین کے طواف سے ہانک کر تقیہ کی حراست میں لے آنا یقیناً ان کی قادر الکلامی پر دلالت کرتا ہے۔ ناچیز کے احوال شکستن متصل ہیں، اور تقیہ تو بہت دور کی بات ہے، توڑنے کی کوئی چیز شاید ہی باقی رہی ہو۔ لیکن حسبِ حکم گردِ جاں کو گرداب کیا لیکن توڑے کو کچھ نہ ملا۔  میں اپنے دینی مسلک کو اہم جانتا ہوں۔ لیکن ناچیز کی افتاد ایسی ہے کہ کسی فرقہ اور سیاسی پارٹی سے وابستگی میرے لیے اتنی اہمیت بھی نہیں رکھتی کہ اس کا اقرار یا انکار کیا جائے۔ اپنی تمام تر بے بضاعتی کے باوجود، برصغیر میں مسلم تہذیب کے تاریخی سفر کے تمام پہلوؤں سے دلچسپی رہی ہے تاکہ اپنی موجودہ صورت حال کو ایک تہذیبی تناظر میں سمجھنے کی کوشش کی جائے۔ اس میں افکار و اعمال و شخصیات پر بعض اوقات بات کرنا ناگزیر ہو جاتا ہے، اور وہ تناظر ہرگز فرقہ وارانہ یا پارٹی بازی کا نہیں ہوتا۔ فرقہ واریت اور پارٹی بازی کی وجہ سے کسی بھی تہذیبی تناظر میں ہر طرح کی علمی گفتگو ناممکن ہو چکی ہے۔ مجھے زندگی میں کسی ادنیٰ چیز کے بارے میں بھی کوئی دعوی نہیں لیکن بےضمیری میرا مشرب نہیں کہ چلمن سے لگ کے باتیں کروں، اور کسی پارٹی سے وابستگی کو اخفا میں رکھتے ہوئے اس کے ایجنڈے کو آگے بڑھانے کی کوشش کروں۔  موجودہ سیاسی صورت حال کے بارے میں میری رائے یہ ہے کہ ہم برصغیر کی مسلم تاریخ کے ایک اہم ترین لمحے سے گزر رہے ہیں، اور اس صورت حال کے نتائج ہماری آئندہ تاریخ پر بہت دور رس اثرات چھوڑے والے ہیں۔ اس میں کوئی شک نہیں کہ ہم عصر سیاسی جدلیات میں تہذیب کی چاپ کو پھانپنا کارے دارد والی بات ہے لیکن کوشش کرنے میں کیا حرج ہے بھلے دشنام ہی آئے؟ صرف واقعات کی ریزگاری جمع کرتے رہنے سے تہذیبی راس المال ہاتھ نہیں آتا۔    مولانا محترم کی ۳؍ نومبر کی تقریر سے موجودہ صورت حال کی بابت میری گزارش کو سمجھنے میں آسانی ہو گئی ہے۔ میں یہی بات عرض کرنے کی کوشش کر رہا ہوں کہ مولانا صاحب ہماری  تاریخ کے جس دھارے کے وارث ہیں، اور جس کا انہوں نے ادعا سے ذکر کیا ہے، اور وہ تاریخ جن اقدار پر آگے بڑھی ہے، اس کے بالمقابل ایک دوسرا دھارا ہے جس کے خلاف وہ علم اٹھائے ہوئے ہیں۔ ان دونوں دھاروں کی تہذیبی اور سیاسی اقدار میں عملی اختلاف تو ظاہر ہے لیکن ان میں وجودی تغایر ہے جس کی نظریاتی synthesis کا امکان صفر ہے۔ ہماری سیاست کے دو بنیادی دھاروں کا قطبینی تغایر جن سیاسی نعروں میں ظاہر ہوتا ہے ان کے پیچھے بہت گہری تہذیبی قوتیں کارفرما ہیں جن کو سمجھنا ضروری ہے۔ مولانا صاحب خود فرما رہے ہیں وہ پاکستان سے قدیم تر تاریخ کے وارث ہیں۔ میں صرف یہ عرض کرتا ہوں کہ مولانا صاحب جس تاریخ کو own کرتے ہیں، عین وہی تاریخ پاکستان کو disown کرتی ہے۔ تاریخ وجودی اقدار پر آگے بڑھتی ہے، اور اگر یہ تاریخ پاکستان اور تصور پاکستان کو کچھ رعایت دیتی ہے تو اس کی وجہ مذہب کے ساتھ ساتھ moral high ground کو اپنی ملک یمین میں رکھنا ہے۔ مجھے اس میں کچھ شک نہیں کہ مولانا صاحب جس سیاسی دھارے کی نمائندگی کر رہے ہیں، وہ ہماری تاریخ میں بھیرو کی طرح محوِ سفر ہے۔ افسوس کہ اس دھارے پر بنیادی مذہبی اور تہذیبی سوالات آج تک نہیں اٹھائے گئے۔   ممدوح محترم! آپ نے سرسید کے حوالے سے جو ارشاد فرمایا اس سے میں جزواً متفق ہوں اور مذہبی سیاسی تاریخ کا جو نقشہ آپ نے کھینچا اس کا تعلق تاریخ سے کہیں زیادہ فکشن سے ہے۔  ہمارے ہاں ہر فرقہ اور سیاسی گروہ اپنی ایک کتاب رکھتا ہے، جو صاف ظاہر ہے اسی کے لیے رہنما ہے۔ ایسی ہر کتاب کی حیثیت میرے نزدیک تعبیر الرویا کی ہے۔  اعتذار: مجھے افسوس ہے کہ شدید علالت کی وجہ سے مزید لکھنا مشکل ہو رہا ہے۔ اندیشہ تھا کہ خاموشی کو آپ کی عنایت کی ناقدری نہ سمجھ لیا جائے، اس لیے یہ ٹوٹی پھوٹی، آدھی ادھوری تحریر لکھی۔ باقی باقی۔  ۔۔۔

##############################
https://web.facebook.com/mohammaddin.jauhar.7/posts/1013368972388422
سر جی اتنی سخت (مشکل) انگریزی 🙄 الفاظ کے چناو میں میرے جیسے کم علموں کا بھی خیال کیا کریں تا کہ ہم بھی آپکی لکھی باتوں سے مستفید ہو سکیں

##############################
https://web.facebook.com/mohammaddin.jauhar.7/posts/1014692305589422
بحرانِ بے برہان محمد دین جوہر اس وقت ہم قومی سطح پر غیرمعمولی سیاسی عمل کو واقع ہوتا دیکھ رہے ہیں جو اپنی ملکی اور علاقائی حرکیات میں انتہائی سطح کو چھو رہا ہے۔ ملکی نظام ایک شدید power struggle کی ہیجانی گرفت میں ہے۔ جوڑ توڑ، لین دین، سودے بازی وغیرہ جیسے معاملات یقیناً پوری شدت سے پس پردہ جاری ہوں گے۔ موجودہ سیاسی عمل سے ظاہر ہے کہ پوری قوم ایک غیرمعمولی polarization سے گزر رہی ہے، اور جو گزشتہ تقریباً دو سالوں میں دھریرے دھیرے ایک بھنور بن گیا ہے۔ یہ عمل ایک ایسے معاشرے کا مظہر ہے جو فکر و عمل میں وجودی سطح پر منقسم ہے۔ شدید فکری تقسیم کے پس منظر سے پیدا ہونے والی یہ صورت حال نتیجہ خیز ہوئے بغیر نہیں رہ سکتی۔ اہم پہلو یہ ہے کہ اپنے گہرے تہذیبی بحران کے باعث، برصغیر کے مسلم معاشرے کو اس قدر شدید پولرائزیشن کا سامنا گزشتہ ایک صدی میں چوتھی بار ہوا ہے۔ اول، قیام پاکستان کے وقت، پھر سقوط ڈھاکا کے وقت، اور تیسری دفعہ زوالِ بھٹو شہید کے وقت اور یہ چوتھا موقع ہے۔ معاشرے کی قطبینی تقسیم چونکہ اب صرف فکری نہیں اور عمل میں بھی واقع ہو رہی ہے، اس لیے اس کا لازمی اور فیصلہ کن جز طاقت ہے۔ طاقت کے لازمی عنصر کے باعث پہلے تین مواقع پر قوم کو دریائے خوں سے گزرنا پڑا۔ لیکن کیا یہ چوتھا موقع مختلف ہو گا؟ میں نے اسی سال جنوری میں اپنی ایک تحریر میں عرض کیا تھا کہ: ”اپنی حرکیات میں ٹارنیڈو کے تیور لیے ہمارا قومی بحران انتخابات کے بعد ذرا تھم سا گیا ہے۔ لیکن اپنی وجودیات میں یہ بحران چھت اور دیواروں کا تنازع ہے، اور اس کا تھمنا اعتباری ہے۔ تہذیبی نگھری کا ایک زمانہ ایسا بھی تھا کہ نہ چھت تھی، نہ دیواریں۔ پھر گھر کی طلب اپنا بیانیہ ساتھ لائی تھی۔ گھر بنا اور اس کے بننے بگڑنے کی تاریخ میں ہم نہیں جاتے کہ معلوم ہے۔ لیکن قوم تاریخ میں گھری رہی اور بیانیہ ریاست کی گود میں چلا گیا۔ اب آگے پیچھے سلوٹ ہے، دائیں بائیں کروٹ ہے اور اوپر نیچے تلپٹ ہے۔ اب گھر کا بیانیہ گم ہے اور چھت اور دیواریں اپنے اپنے بیانیے کا ایسا نقارہ بجاتی ہیں کہ طوطی نے بھی رخت سفر باندھا ہے۔ لگتا ہے کہ کانٹا بدلنے کا لمحہ ہے: ایک لائن انارکی کو جاتی ہے اور دوسری جبر کو۔ تاریخ کی اوٹ بگولوں سے بھری ہے، اور وہ گھر کے دھندلاتے راستوں پر اترنے کو بیتاب ہیں۔“ جو اہلِ دانش اس صورت حال کو سول بالادستی کی جدوجہد قرار دے رہے ہیں، انہیں لاریب معاشروں کی سیاسی اور تاریخی حرکیات کی ہوا بھی نہیں لگی۔ سول بالا دستی ایک ایجابی سیاسی تصور ہے اور سول اور عسکری طاقتوں کی بیک وقت پاسداری سے قائم ہوتا ہے۔ سول عسکری تصادم غیر سول بالادستی کی راہ ہموار کرتا ہے۔ موجودہ کشمکش تہذیبی نوعیت کی ہے، اور برصغیر کے مسلم معاشرے میں قدیمی ہے۔ اس وقت جھگڑا سول بالادستی پر نہیں ہے بلکہ سیاسی طاقت کے وجودی تصورات پر ہے۔  مولانا محترم نے اس فیصلہ کن گھڑی میں درست طور پر تاریخ کو بھی آواز دی ہے، اور جو بدیہی سطح پر منقسم ہے۔ یعنی مولانا محترم اور فرض کیا ناچیز برصغیر کی ایسی تاریخ کے وارث نہیں جو دونوں کے نزدیک ایک ہو۔  بدلے ہوئے حالات اور نئی ہیئت کذائی میں یہ مولانا ابو الکلام آزاد اور قائد اعظم محمد علی جناح کا جھگڑا ہے۔ اس جھگڑے کو غداری اور وفاداری کے لغو تناظر میں زیربحث لانا محض فکری افلاس کی نشاندہی کرتا ہے۔ یہ جھگڑا مذہب، ملت، معاشرے اور ریاست پر دعوے داری کی خونیں کشمکش ہے۔ جناح صاحب کا سر بچ رہا تھا، لیکن بھٹو صاحب کا سر اسی جھگڑے کی نذر ہوا تھا۔ اب تیسرے سر پر سوالیہ نشان لگا ہے۔ مولانا صاحب کی فتح کے آثار موہوم ہیں۔ سرنڈر یا تصادم، دونوں صورتوں میں مولانا محترم کا سیاسی عمل قومی زندگی میں مذہب سمیت ہمارے تہذیبی تصورات کو ریڈیکل سطح پر تبدیل کر دے گا۔  عملی اقدام لیتے ہی بیانیہ غیراہم ہو جاتا ہے کیونکہ فیصلے کا مدار طاقت پر منتقل ہو جاتا ہے۔ لیکن اس عظیم واقعے کے بعد اہل دانش پر لازم ہے کہ وہ اس کے فکری نسب کو تاریخ میں تلاش کرنے کی کوشش ضرور کریں۔ مولانا محترم نے جس تاریخ کو آواز دی ہے اس کی حیثیت ہمارے گھر میں مستقل بندھے بھیرو کی ہے۔ خاکم بدہن مجھے بھیرو کے قدموں کی چاپ سنائی دیتی ہے۔ خدا کرے ایسا نہ ہو اور معاملہ سرنڈر پر اختتام پذیر ہو کر ہماری تاریخ کے اس باب کا بھی خاتمہ کر دے۔ ۔۔۔

##############################
https://web.facebook.com/mohammaddin.jauhar.7/posts/1019563095102343
اسلافی ’سنت‘ کا احیا؟ مذہبی سیاسی تناظر میں استعفیٰ طلبی کی اسلافی ’سنت‘ کا احیا اس وقت روپذیر ہے۔ اس عمل کے نتائج کے بارے کچھ نہیں کہا جا سکتا۔  لیکن یاد رہے کہ  مصر اور اقصائے سلطنت سے جو قافلے اس مقصد کے لیے آئے تھے انہوں نے مسلم سیاست، مذہب اور تاریخ کو ہمیشہ کے لیے بدل دیا تھا۔ برصغیر کے مسلم معاشرے اور تہذیب کی لاینحل اور خفتہ تقسیمات کے یوں اچانک فعال ہو جانے پر طاقت کا قومی نظام ان کے تصفیے اور حل کے لیے ضروری تہذیبی وسائل سے بہرہ مند نظر نہیں آتا، جبکہ پوزیشنیں اور موقف لمحہ بہ لمحہ سخت ہوئے جاتے ہیں۔ اگر تہذیبی افلاس کی اس گھڑی میں مک مکا بھی ہو جائے تو معاشرے کے لیے مفید ہو گا۔  ہماری گزشتہ تین سو سالہ تاریخ میں مذہب کی بنیاد پر معاشرے اور سیاست میں پیدا ہونے والی  fault lines سرے سے سرے اور کنارے سے کنارے تک ہیں۔ افسوس کہ ان کو بھرنے اور ملانے کے لیے میسر پون صدی ہم نے ضائع کر دی۔ اپنی محدود معلومات اور ان سے بھی کم علم کے باوصف مجھے یہ کہنے میں کوئی ہچکچاہٹ نہیں کہ اس وقت آمنے سامنے گروہوں کے مابین فکر اور عمل کی مغائرت مکمل ہے۔ پون صدی تک یہ سلسلہ پہلو بہ پہلو رہا یہاں تک کہ آمنے سامنے کی صورت حال پیدا ہو گئی۔ ایسی صورت میں کوئی حل بھی اخلاقی، نظریاتی یا سیاسی نہیں ہوتا، بلکہ طاقت کی بنیاد پر ظاہر ہوتا ہے، اور یہی خطرناک پہلو ہے۔ قومی سطح پر بہت سے اہل علم اور اہل دانش بھی تصادم کے بڑھتے ہوئے اندیشے کی طرف اشارہ کر چکے ہیں۔ یہ موقع صحیح غلط کا فیصلہ کرنے کا نہیں ہے بلکہ اس عمل سے بچنے کا ہے جو حتمیت کی طرف بڑھ رہا ہے۔  ایسا لگتا ہے کہ اس وقت ہم cognitive dissonance کے احوال میں ہیں، جہاں قومی شعور اور تاریخ کے جلو میں روشنیاں تیزی سے بجھ رہی ہیں۔  قومی، علاقائی اور عالمی سیاست کے مضطرب اور غیریقینی حالات میں استعفیٰ طلبی کی اسلافی ’سنت‘ کا احیا جس لہو رنگ مستقبل کا عندیہ دے رہا ہے، اس کے خیال ہی سے دل مٹھی میں ہے۔ اللہ تعالیٰ سے دعا ہے کہ وہ ہمارے شخصی اور قومی گناہوں کو معاف کرے اور اس مشکل گھڑی میں ہماری یاوری فرمائے اور بھنور سے پار کر دے۔ آمین۔ ۔۔۔

##############################
https://web.facebook.com/mohammaddin.jauhar.7/posts/1021897468202239
آزادی مارچ کے دوران اور بعد ازاں دھرنے پر تصادم کے اندیشے سے دل مٹھی میں رہا۔ مجھے فی الوقت دلچسپی اللہ تعالیٰ کے حضور صد شکر بجا لانے میں ہے سیاسی تبصرے میں نہیں۔ الحمد للہ رب العٰلمین۔

##############################
https://web.facebook.com/mohammaddin.jauhar.7/posts/1022679631457356
محترم جناب اسحاق الہندی کا اہم سوال: تھوڑی دیر قبل، میں نے جناب مفتی آصف انظار ندوی کی وال سے ایک ویڈیو شیئر کی ہے (اور جو میری وال پر موجود ہے) جس میں ایک ہندو خاتون بابری مسجد پر بھارتی سپریم کورٹ کے فیصلے پر اپنا دوٹوک موقف بیان کر رہی ہے۔ اس پر جناب مفتی آصف انظار ندوی کا بصیرت افروز تبصرہ بھی ذیل میں نقل کیے دیتا ہوں: ” ہندستان کے مسلم دھرم گروؤں کے لیے عبرت کا سامان ۔۔۔ اگر اتنی بھی ہمت نہ ہو تو سنیاس کیوں نہیں لے لیتے؟“ اس پر محترم جناب اسحاق الہندی نے مندرجہ ذیل اہم سوال اٹھایا ہے: ”محترم۔ السلام علیکم و رحمۃ اللہ و برکاتہ۔ امید ہے مزاج گرامی خیریت سے ہوں گے۔ ابھی آپ نے بابری مسجد کیس کے حوالہ سے ایک خاتون کی جو ویڈیو شیئر کی ہے، اس سے متعلق [کچھ کہنا چاہتا ہوں]۔  ”اس اشکال پر، اس بات پر تفصیلی روشنی ڈالیے کہ کیا ہندوستان سمیت دنیا بھر کے مسلمان سیکولر حضرات کا یہ ”احسان“ کبھی بھلا پائیں گے کہ جب بھی مسلمانوں پر کسی بھی انتہا پسند طبقے (بشمول ہندوؤں) نے ظلم و ستم ڈھائے تو وہاں کے سیکولر حضرات ہی مسلمانوں کے انصار و اعوان بن کر سامنے آئے۔ ”یہاں فی الحال اس امر سے قطع نظر کر لیا جائے کہ سیکولر ایسا کیوں کرتے ہیں؟  صرف اس حیثیت کو مدنظر رکھا جائے کہ سیکولر حضرات کا یہ فعل ہمیں ان کا زیر بار کرتا ہے یا نہیں؟؟؟“ احباب، خاص طور پر مذہبی حضرات، کے پاس اس سوال پر کہنے کے لیے کیا ہے؟ ۔۔۔

##############################
https://web.facebook.com/mohammaddin.jauhar.7/posts/1029043340820985
ایک گریجوایٹ طالب علم کا سوال: اسلام علیکم۔ جدید نظریات پر اردو میں نظری سطح پہ گفتگو بہت کم ہوئی ہے۔ خال خال ہی کہیں کام کی بات ملتی ہے۔ اردو میں نظری تحریری روایت کی نایابی نے جدید نظریات کی نظری پرتوں کو اوجھل رکھا ہے۔ دین، الحمدللہ اپنی تمام تر تفصیلات اور متن کی صحت کے ساتھ محفوظ ہے اور اس کا حکم بھی سب کو معلوم ہے کہ جدید نظریات باطل ہیں۔ اس ایک چیز پہ دینی مؤقف صاف اور دوٹوک ہے اور وہ چیز کاملیت سے معاشروں میں بھی جاری و ساری ہے۔ یہاں ایک سمت دینی موقف کی معلومیت کی ہے اور دوسری سمت مذکورہ بالا جدید نظریات کا اثر و نفوذ ہے۔ درمیان میں کیا ہے؟ درمیان میں وہ خلا ہے جو نظری اور فکری علم کا تقاضا کرتا ہےجبکہ اس خلا کو سیکولر علم نے اتنا بھر دیا ہے کہ سخت مشکل ہو گئی ہے۔ مثلاً ایک آدمی کو سیکولر ازم کا باطل ہونا دین کے حکم سے معلوم ہے۔ لیکن آدمی اس کی حمایت میں نظری اور فکری استدلال سن کر کچھ گھبرا جاتا ہے اور  شاید کبھی تسلیم بھی کر لیتا ہے۔ حدیث سن کر یا آیت پڑھ کر بندہ اطمینان محسوس کرتا ہے۔ لیکن جو سوال پیدا ہوتا ہے وہ نظری نوعیت کا ہوتا ہے اور مسلسل ڈنک مارتا ہے۔ تسلیم کرنے والا اسلام کو ہاتھ سے جانے نہیں دیتا اور سیکولر ازم کو بھی، اور دونوں میں تطبیق کی کوشش کرتا ہے۔ جہاں تک میں نے دیکھا اس طرح کی کوشش سے بات نہیں بنتی۔ دین کا حکم اٹل رہتا ہے لیکن آدمی اُس علم کا کیا کرے جو اس کے شعور کو مسلسل سیکولر پوزیشن پہ لانے کے تمام تر وسائل رکھتا ہے؟ کئی مسلمانوں کو سیکولر علم نے گمراہ کیا ہے جب کہ وہ اس کے اصل مآخذ سے صرف اسے پڑھنے نکلے تھے! آدمی ایسا کیا کرے کہ سب کچھ پڑھے بھی اور  دین بھی ہاتھ میں رہے؟ دوسرے لفظوں میں دین دار بھی رہے اور جدید نظری علم نہ صرف حاصل کرے بلکہ اسے اپنے دینی تناظر میں لا کر اس پہ کوئی کام کی بات کہہ سکے؟  جدید علم کی پاور اتنی زیادہ ہے کہ  پڑھنے والے اس بحرِ بیکراں میں جاتے ہیں اور ایسے ٹنڈ منڈ ہو کر واپس آتے ہیں کہ ان کے پاس صرف مغرب کے جھنجھنے ہوتے ہیں، دین رخصت ہو چکا ہوتا ہے۔ یا یہ کہ کون سے ایسے علمی ٹولز ہیں جو ایک بندے کو مسلمان رہنے میں مدد دیں؟ جواب: (۱) سوال سے پیشتر آپ کے بیان کردہ مجموعی تاثر سے میں متفق ہوں کہ جدید نظری علوم کی وجہ سے مسلم شعور چند در چند مشکلات کا شکار ہے جس سے نکلنے کا راستہ وہ نہیں پاتا۔ جدید علوم کے فوری نتائج میں سے ایک تو یہ ہے کہ ہدایت، جو جدید معنی میں مجموعۂ اقدار ہے، کے بارے میں مسلمان شکوک و شبہات کا شکار ہو گئے ہیں، بلکہ اب تو صورت حال اس سے آگے نکل گئی ہے۔ یہ جدید علوم اور جدید حالات کا اثر ہی ہے کہ عزم بالجزم سے اقدار پر قائم ہونے کے نتیجے میں جو انفسی تشکیل ہوتی ہے اور جو علم اور عمل دونوں میں ظاہر ہوئے بغیر نہیں رہ سکتی، اس میں کمزوری واقع ہو گئی ہے یا اس کا خاتمہ ہو گیا ہے۔ ہم نے اپنے دینی اور تہذیبی وجود کو ایک ردعمل بنا دیا ہے۔ ردعمل پسپائی کی ایک صورت حال کا نام ہوتا ہے۔ ہم پسپائی اور مزاحمت کی حرکت میں امتیاز نہیں کر پا رہے۔ یہ بلا سبب نہیں ہے کہ ہم جدید عہد کی سفاک حرکیات کے زیرِ اثر ہدایت، دنیا اور نیچر کے روبرو کوئی انسانی، دینی اور تہذیبی پوزیشن نہیں لے پا رہے۔  (۲) آپ نے ایک ’درمیانی خلا‘ کا ذکر کیا ہے۔ آپ کے تحریری سیاق و سباق سے جو میں سمجھ پایا ہوں، اس خلا کی درج ذیل تین صورتیں ہیں:  (الف) ایک طرف ہدایت ہے اور ایک طرف یہ جدید دنیا اور اس کے نئے علوم۔ اور ان کے درمیان خلا کا احساس ہے جو اس امر کا آئینہ دار ہے کہ ہدایت اور جدید دنیا اور اس کے نئے علوم کے مابین کوئی ایسا مسئلہ ہے، کوئی ایسا تعلق ہے، کوئی ایسی نسبتیں ہیں جنہیں میرا ذہن صراحت سے پکڑ نہیں پا رہا اور خلا کا احساس پیدا ہو جاتا ہے۔ اس خلا کا درست معنی یہ ہے کہ میں بطور مسلمان، میں بطور مخاطبِ حق کہیں موجود نہیں ہوں۔ یعنی جدید دنیا میں حق کے مخاطب کی جگہ اب خالی ہو رہی ہے یا ہو چکی ہے۔ اس کا سادہ مطلب یہ ہے کہ تہذیبی سطح پر ہدایت کو جو انسانی ایجنسی (human agency) مطلوب ہے اور جو مسلمان ہے اور جو اللہ کا عبد ہے، اس کی جگہ بتدریج خالی ہو رہی ہے۔  اس خلا میں حرفِ حق کی کوئی گونج ہے نہ قدموں کی کوئی چاپ ہے۔  (ب) خلا کے احساس سے جدید علوم اور ہدایت میں تطبیق کا داعیہ جنم لیتا ہے۔ تطبیق کا طریقۂ کار اصلاً ایسے متضاد اعمال میں مفاہمت اور مطابقت کو سامنے لاتا ہے جو ان اعمال کی اصل کی طرف رجوع کرنے سے حاصل ہوتی ہے۔ تطبیق ہماری فقہی روایت کی داخلی منہج ہے۔ فقہ فروعات کا علم ہے، اور فروعات میں تضاد و تصادم کو حل کرنے کے لیے یہ ایک جائز طریقہ کار ہے۔ ہم نے اپنی نارسائی میں تطبیق کو اصولوں پر مؤثر کر دیا ہے۔ اصول ہمیشہ اور بیک وقت جامع (inclusive) اور مانع (exclusive) ہوتا ہے۔ اصولی مباحث میں تطبیق نہ صرف غیر مفید ہے بلکہ ضرر رساں ہے، اور قاتلِ علم ہے۔ دینی اقدار اور جدید علوم میں تطبیق کورچشمی ہے اور  دینی اقدار کو منہدم کرنے کی ہماری علمی کمائی کا عنوان ہے۔ فروعات میں تطبیق اس وقت ممکن ہوتی ہے جب ان کو اصول کا ٹانکا لگایا جائے۔ یہ ایک طرح سے دو چیزوں کو نتھی کرنے کا عمل ہے۔  باہم متضاد یا متخالف اعمال بیک وقت ممکن ہوتے ہیں، اور اصولی منطق سے انہیں علمی طور پر  بھی قابل قبول بنا لیا جاتا ہے۔ ایک ہی دائرے میں دو متضاد اصولوں میں تطبیق نہیں ہو سکتی، ان میں سے ایک لازماً رد ہو گا۔ گتھلی اور نیام میں فرق ہوتا ہے۔ فروعات کا ایک جہان گتھلی میں آباد ہو سکتا ہے، لیکن دو اصول ایک نیام میں نہیں سما سکتے۔ ہم نے اپنی نیاموں کی ایسی ہی گتھلیاں بنا لیا ہے اور خود بھی فروعات کے ساتھ وہیں کہیں پڑ رہے ہیں۔ ہم نے بالکل فراموش کر دیا ہے کہ جس طرح تاریخ تلواروں سے بنتی ہے، علم اصولوں کی جنگ سے برآمد ہوتا ہے۔  ہمارے ہاں نظری علوم کے خاتمے کی ایک بڑی وجہ تطبیق کے زیر اثر مباحثِ اصول کا خاتمہ ہے۔ اصول کے خاتمے سے پیدا ہونے والا خلا دنیا بھر کی فروعات سے نہیں بھرا جا سکتا۔ (ج) اگر مسلم ذہن خلا کے احساس اور تطبیق کے ہوکے سے آگے گزر جائے تو اصل مسئلے کے روبرو پہنچ جاتا ہے، اور جائز ضرورت کا درست احساس پیدا ہو جاتا ہے۔ یہ ’جائز ضرورت‘ ایسے نظری علوم کی تشکیل ہے جو ثقہ (valid) ہوں، اقدارِ ہدایت کی مرادات کو اپنے اندر سموئے ہوئے ہوں اور ہماری انفسی اور آفاقی دنیا میں بامعنی حرکت کو جنم دینے والے ہوں۔  لیکن افسوس کہ بتدریج ہمارے ہاں نظری علم کا خوف علم دشمنی میں تبدیل ہو گیا ہے۔ مذہبی اقدار کے دفاع کرنے والے علم کا امکان بھی خفیف ہو گیا ہے یا ختم ہو گیا ہے۔ اور صورت حال یہ ہے کہ ہم علم فی نفسہٖ کے خلاف اپنی پوزیشن کو بہت سخت بنا چکے ہیں اور جس سے نکلنے کا امکان بہت کم ہے۔  میری محدود سمجھ کے مطابق آپ کا اصل سوال یہ ہے کہ ”آدمی ایسا کیا کرے کہ سب کچھ پڑھے بھی اور  دین بھی ہاتھ میں رہے؟“ یہ بالکل آسان ہے۔ ہدایت کی شرائطِ تسلیم اور نظری علم کی شرائطِ تشکیل بالکل مختلف ہیں۔ ہم گھیرے میں گھبرائے ہوئے اور ردعمل دینے والے لوگ بن گئے ہیں، اور ان میں امتیاز باقی نہیں رکھ پاتے۔ ہدایت روشنی ہے، لیکن جدید نظری علوم کے قلب میں وجودی موقف کا جو بلیک ہول ہے وہ اس روشنی کو ہڑپ کر جاتا ہے کیونکہ ہم ہدایت کی روشنی کو بھی فزکس والی روشنی ہی سمجھتے ہیں۔  نورِ ہدایت خالقِ غیب و شہود کی عطا ہے۔ نئے علم میں پنہاں وجودی موقف کے بلیک ہولز انسانی شعور کے ایسے کھانچے ہیں جنہیں حرف ہدایت بھر دیتا ہے اور وجود کے ایسے زخم ہیں جنہیں نورِ ہدایت مندمل کر دیتا ہے۔  ہمیں شرائط تسلیم کو محکم رکھتے ہوئے نئے علم کی شرائط تشکیل کی طرف پیش قدمی کی ضرورت ہے۔  واللہ اعلم بالصواب

##############################
https://web.facebook.com/mohammaddin.jauhar.7/posts/1030633210661998
محترم اسحاق الہندی کے سوال کے تسلسل میں: (۱) سوال یہ تھا کہ: ”کیا ہندوستان سمیت دنیا بھر کے مسلمان سیکولر حضرات کا یہ ”احسان“ کبھی بھلا پائیں گے کہ جب بھی مسلمانوں پر کسی بھی انتہا پسند طبقے (بشمول ہندوؤں) نے ظلم و ستم ڈھائے تو وہاں کے سیکولر حضرات ہی مسلمانوں کے انصار و اعوان بن کر سامنے آئے۔ یہاں فی الحال اس امر سے قطع نظر کر لیا جائے کہ سیکولر ایسا کیوں کرتے ہیں؟ صرف اس حیثیت کو مدنظر رکھا جائے کہ سیکولر حضرات کا یہ فعل ہمیں ان کا زیر بار کرتا ہے یا نہیں؟؟؟“ یہ مسئلہ، یہ سوال اخلاقی دائرے میں اٹھایا گیا ہے۔ ہم اس کا پلو پکڑ کے اس کی منزلِ جواب تک سفر کر کے دیکھتے ہیں:  اس میں بنیادی طور پر سوال صرف ایک ہے کہ ”سیکولر [لوگ] ایسا کیوں کرتے ہیں؟“ باقی دو سوال نہیں بلکہ جواب ہیں۔ مثلاً یہ کہ ظلم و ستم کی گھڑی میں جو سیکولر لوگ مسلمانوں کے ”انصار و اعوان“ بنتے ہیں کیا مسلمان ان کا ”احسان“بھلا پائیں گے؟ کوئی اگر پاگل یا سراپا شر نہیں ہے تو اس کا جواب نفی میں نہیں دے سکتا۔ اور مذہبی اخلاقی مسلمان کے لیے تو اثبات کے علاوہ کوئی جواب قابل تصور بھی نہیں۔ یعنی مصیبت کی گھڑی میں مظلوم کے ساتھ تو ویسے بھی کوئی کھڑا نہیں ہوتا اور سیکولر لوگ جب ایسا کرتے ہیں تو نیکی کے ساتھ ساتھ وہ عزیمت کا مظاہرہ بھی کر رہے ہوتے ہیں۔ اور سیکولر لوگوں کی اعلیٰ انسانیت تو اسی امر سے واضح ہو گئی کہ مذہبی لوگوں سے مکمل اختلاف کے باوجود ان پر ظلم کی گھڑی میں ان کے  ”انصار و اعوان“ بنے۔ اس دلیل کی تقدیر پر سیکولر لوگ تین بڑی خوبیوں سے متصف پائے گئے: (۱) اچھا عمل؛ (۲) عزیمت؛ اور (۳) اختلاف سے برتر اعلیٰ انسانیت۔ اور یہ اعلیٰ خوبیاں ان میں مذہب یا ہدایت سے لاتعلق رہتے ہوئے یا اس سے انکار کی حالت میں نہ صرف پیدا ہوئیں بلکہ ظاہر بھی ہو گئیں۔ اس مقدمے کو تسلیم کر لینے کے بعد سیکولرز کی ”نیکی“ اور ”احسان“ کا زیربار نہ ہونا، بد اخلاقی تو یقیناً ہے ہی، حد درجے کی بدتہذیبی بھی ہے۔ لہٰذا ہم بسر و چشم ان کے زیربار بھی ہوئے۔ اور نہ ہونے کی صورت میں انسانی گراوٹ کے سزاوار بھی ہو گئے! اب اصل سوال کی طرف آتے ہیں کہ ”وہ ایسا کیوں کرتے ہیں؟“ ظاہر ہے کہ ان کی اعلیٰ اخلاقیات ان کے سیکولر تصورِ حیات کا مظہر ہے۔ گھٹیا آدمی سے اعلیٰ اخلاقی عمل سرزد نہیں ہوتا۔ یہ کیسے ہو سکتا ہے کہ عمل کی عظمت، فکر کی بڑائی کے بغیر ظاہر ہو جائے؟ لہٰذا، سیکولرزم کی عملی عظمت کے ساتھ ساتھ اس کی فکری بڑائی بھی مبرہن ہو کر پایۂ ثبوت کو پہنچ گئی۔ اس میں لطف یہ ہے کہ ہم عصر دنیا کے بارے میں یہ ساری جانکاری عین دینداری کی پاسداری سے حاصل ہوئی ہے۔  اوپر ہم نے جو بھی اخلاقی مقدمات قائم کیے ان کا جواب مذہبی تعلیمات کی روشنی میں کچھ اور ہو ہی نہیں سکتا۔  جوابات تو سارے درست ہیں لیکن نتیجہ گڑبڑ ہو گیا۔ نتیجہ یہ ہے کہ مذہبی تعلیمات کی روشنی میں سیکولر عمل کا خیر ہونا ثابت ہو گیا، ایسی خیر جو عزیمت سے متصف ہے۔ اور یہ کہ بھلا کوئی باعزیمت خیر کسی بڑی فکر کے بغیر ظاہر ہو سکتی ہے؟ اور سیکولر فکر کا کم از کم بہت اچھا لہٰذا درست ہونا بھی ازخود ثابت ہو گیا۔ سیکولر فکر جس انسانی عمل میں ظاہر ہوئی، مذہبی اخلاقیات بس اس کو حسرت سے تکتی رہتی ہے۔ درست جوابات میں سیکولر حضرات بھی مذہبی لوگوں کے ہم نوا ہوتے ہیں۔ ان درست جوابات پر اصرار کے باوجود مذہبی ذہن نتیجے کو قبول کرنے کے لیے تیار نہیں ہوتا۔ اس کی وجہ یہ ہے کہ مذہب اور مذہبی اخلاقیات سے ایک ایسے عمل اور فکر کا جواز پیدا ہو گیا جو مذہب ہی کا خاتمہ چاہتی ہے۔ مذہبی ذہن نے اس کا بہت دلچسپ حل نکالا ہوا ہے، اور وہ معلوم و معروف بھی ہے۔ مثلاً روتھ فاؤ، عبدالستار ایدھی اور عاصمہ جہانگیر کے انتقال پر ہم نے اس کا عملی مظاہرہ دیکھا۔ ایسے وقت میں ہمیں عمل خیر بھول جاتا ہے اور ہم عقیدے کا مسئلہ لے کر بیٹھ جاتے ہیں کیونکہ اخلاقی طرز استدلال سے مذہب کا غیرضروری ہونا خود مذہب سے واضح ہو جاتا ہے۔ یہی وہ صورت حال تھی جو اس وقت پیدا ہوئی جب نیوزی لینڈ  میں مسلمانوں کا قتل عام ہوا، اور وہاں کی وزیر اعظم ایک اعلیٰ انسانی کردار میں ظاہر ہوئیں اور قریب قریب سینٹ کے درجے پر فائز ہو گئیں۔ اس صورت حال کے تجزیے میں بھی ہمارے سوال و جواب بالکل درست تھے، اور ہم درست جوابات کی سرخوشی میں ہی اس قدر مگن ہوتے ہیں کہ نتائج کو دیکھ نہیں پاتے جو چپ چاپ مذہب کی جڑیں کاٹتے چلے جاتے ہیں۔ اور جب نتیجے کا خیال آتا ہے تو عقیدے کو بنیاد بنا کر مذمتی بیان دینا شروع کر دیتے ہیں۔ سوال یہ ہے کہ کیا ہم درست جوابات اور تباہ کن نتائج سے نکلنے کا کوئی راستہ سوچ سکتے ہیں؟ (جاری)

##############################
https://web.facebook.com/mohammaddin.jauhar.7/posts/1032502863808366
امر بالمعروف والنهي عن المنكر کا تقاضہ ہے کہ کشمیری مسلمان جس ظلم کا شکار ہیں اس سے نجات کے اسلامی حل کی جانب توجہ کی جائے اور اس کے حق میں آواز بلند کی جائے۔کشمیری ایک ریاست اور اس کی افواج کے تسلط کے نیچے ظلم سہنے پہ مجبور ہیں۔ ایک ریاست اور اس کی …See More

##############################
https://web.facebook.com/mohammaddin.jauhar.7/posts/1032451263813526
محترم اسحاق الہندی کے سوال کے تسلسل میں: (۳) ہمارے قومی شعور کی تباہی اور ہماری موجودہ ’علمی‘ صورتحال تین وجوہ سے پیدا ہوئی ہے: (۱)۔ ہم نے اپنی بےبضاعتی میں ہدایت کو جدید علوم کی تجربی اور اثباتیاتی سطح تک گرا دیا ہے، یعنی جو چیز آدمی سے متعلق تھی اسے ہم نے شے اور واقعے کے تابع کر دیا۔ دوسرے لفظوں میں، ہم نے انسان کو ہدایت کے مخاطب کی جگہ سے ہٹا کر اسے براہِ راست دنیا سے متعلق کر دیا ہے، اور اسے دنیا (معاشرہ + تاریخ) اور نیچر پر ججمنٹ کی بجائے اس کی تفہیم اور تعامل کا ذریعہ بنا لیا ہے۔ اس امر کا درست تر بیان یہ ہے کہ  مسلمانوں نے ہدایت کے روبرو ایک ہیومن ایجنسی (human agency) بننے کی بجائے سبجیکٹ یعنی فاعل کی جگہ پر کھڑے ہو کر اپنے پورے دین کو transactional اور آلاتی بنا لیا ہے۔ اس امر نے ہدایت کی خودمختار حیثیت کو موہوم بنا دیا ہے۔ اب ہدایت ہمارا بازیچہ ہے جس پر نئے نئے تعبیراتی رنگ چڑھا کر، نئے آسنوں میں بٹھال کے ہم روز دنیا کو دکھاتے ہیں۔ اب ہم شعور میں ہدایت کے سامنے تسلیم و رضا نہیں ہیں، اس کے تعبیر کنندہ ہیں، اور محکم ارادے میں مراد ہدایت کا اظہار نہیں۔ یہ جدید علوم کا سب سے زہریلا اثر ہے جو ہمارے شعور اور حاصلاتِ شعور پرمرتب ہوا ہے۔  (۲) ہمارے ہاں اقبالؒ کے علاوہ یہ کوشش کہیں نظر نہیں آتی کہ جدید علوم کی تشکیلی شرائط اور ذرائع کو معروف معیارات پر جانچ سکیں۔ جدید دنیا کو ہم جن نیم مذہبی اور نیم ثقافتی خیالات کی ’روشنی‘ میں دیکھتے ہیں، ان کی گرفت اس قدر گہری ہے کہ ہم حالتِ انکار سے باہر ہی نہیں آ پا رہے۔ ہدایت تو اسلامی ہے لیکن ہم اپنی اس خوش فہمی کا کیا کریں کہ علم بھی اسلامی اور غیر اسلامی ہوتا ہے؟ یہ ضرور ہے کہ علم ہدایت سے مخاصمانہ یا مفاہمانہ نسبتیں لازمی رکھتا ہے۔ لیکن یہ نسبتیں بھی تو علم کے اندر رہتے ہوئے ہی متعین ہوں گی اور حصولِ علم اور مابعد علم ہی ان نسبتوں پر کوئی سوال اٹھایا جا سکے گا۔ علم کی دریوزہ گری اور صارفانہ مزاجی کو ہم نے جو شانیں عطا کی ہوئی ہیں وہ حیرت انگیز ہیں۔  (۳) ہمیں یہ امر سمجھنے میں سخت دشواری چلی آتی ہے کہ حریتِ شعور کا لازمی نتیجہ انکارِ ہدایت ہے۔ اگر حریت کا مطلب اور نتیجہ یہی ایک ہے تو پھر جبر کسے کہیں گے؟ حریت شعور کا یہ موقف جبر پر دلالت کرتا ہے آزادی پر نہیں ہے، کیونکہ نتیجے کا لزوم جبر ہی تو ہے اور کچھ نہیں۔ اس تقدیر پر ہم نے ہدایت سے اپنے تعلق کو مکمل جبر کے بندی خانے میں مقید کیا ہوا ہے۔  حریتِ شعور اقرار و انکار دونوں کو شامل ہے۔ حریتِ شعور کی عدم موجودگی میں اقرارِ ہدایت بےمعنی ہے، یعنی اکراہ میں اثباتِ دین کا کوئی معنی نہیں۔ صرف حریت شعور کی حالت ہی میں ہدایت بامعنی اور علم ممکن ہے۔ حریتِ شعور آزاد ارادے کا ایندھن ہے۔ یہ ہماری دینی اور تہذیبی ذمہ داری ہے کہ حریت شعور اور آزاد ارادے کی ایک نئی معنویت جدید دنیا پر ظاہر کریں۔ جدید دنیا بیک وقت افراد، واقعات اور تصورات سے ایک سسٹم کی صورت میں تشکیل پانے والی دنیا ہے۔ یہ سسٹم ان افراد، واقعات اور تصورات سے منفک اور ماورا ایک ساخت اور وجود رکھتا ہے اور اپنی ایک حرکیات رکھتا ہے۔ اس حرکیات کا نام خدمتِ مغرب ہے۔ اس میں اہم بات یہ ہے کہ جدید دنیا میں ’واقعہ‘ نیچرل اور تاریخی نہیں رہا۔ اب ’واقعہ‘ سسٹم کی کوکھ سے جنم لیتا ہے۔ جدید دنیا واقعات اور تصورات کے جس سسٹم کی شکل میں سامنے آئی ہے مسلم ذہن اس کے ادراک سے خالی ہے۔ مثلاً جب ہم یہ سوال اٹھاتے ہیں کہ کیا جمہوریت اسلامی ہے یا غیر اسلامی؟ تو اس اظہارِ دینداری میں ہم دین اور علم کی فنا کی بنیاد رکھ دیتے ہیں۔ بنیادی سوال یہ ہے کہ جمہوریت کیا ہے؟ یہ دنیا کیا ہے؟ اس دنیا پر مجھے دین کی ججمنٹ معلوم ہے لیکن یہ دنیا واقعات اور تصورات کی جو نئی نسبتیں لے کر ظاہر ہوئی ہے ہمارا ذہن اس کے ادراکی وسائل ابھی بہت دور ہے۔ عین یہی وہ صورت حال ہے جس میں نیوزی لینڈ میں مسلمانوں کا قتل عام پس منظر میں چلا جاتا ہے، اور محترمہ وزیر اعظم کی انسان دوستی ہمیں لبھانے لگتی ہے۔ ہم شاید آج بھی یہ نہیں پوچھ سکتے کہ ان کے لہو کا کیا ہوا؟ یعنی وہ خونچکاں واقعات و مظاہر جو سیکولر اساس سسٹم پیدا کرتا ہے، اور جو ہماری غارت گری کا سبب ہیں کبھی ہماری توجہ اور تجزیے کا موضوع نہیں بنتے۔ یہ واقعات مسلسل ہیں جیسا کہ ہم اپنی آنکھوں سے اس وقت بھی دیکھ رہے ہیں۔ سسٹم اور اس کے مظاہر کی تفہیم نظری ہے، بدیہی نہیں ہے۔ ہم کھلی آنکھوں سے ایسی چیز دیکھنا چاہتے ہیں جو ان کی دید سے باہر ہے۔ اور جہاں تجزیے کی ضرورت پڑتی ہے ہم وہاں کوئی نظریۂ سازش اور مذہب کے فرجامی تصورات کو لے آتے ہیں۔ آخر الزماں کے بارے میں مذہبی تعلیمات اور پیشگوئیوں کی حیثیت ایمانی ہے، لیکن کبھی ملاحظہ فرمائیں کہ ہم نے ان کو positivist علم بنا کر کیسے کیسے فلسفے ایجاد کیے ہیں۔ اللہ تعالیٰ ہمارے حال پر رحم فرمائے۔  اس دراز نفسی پر معذرت لیکن یہ عرض کرنا مقصود ہے کہ ’دنیا‘ علم میں نظر آتی ہے، اور ’آدمی‘ اخلاقیات میں۔ ہمارے پاس جعلی اخلاقیات کا طومار ایسا ہے کہ دنیا بھی اوجھل ہے اور آدمی بھی۔ بس ہمارا غم ایسا ہے کہ کوئی دلجوئی کے دو بول کہہ دے تو بچھ بچھ جاتے ہیں۔ ہم یہ بھول جاتے ہیں کہ ایسے ’بچھائے گئے‘ ہیں کہ ہمارا ’بچھ بچھ جانا‘ بھی اب کوئی معنی نہیں رکھتا۔  میری شیئر کردہ ویڈیو میں ہندو مہیلا اپنی گفتگو میں بابری مسجد پر آنے والے فیصلے کو کسی اخلاقی تناظر میں ہرگز زیر بحث نہیں لا رہی ہے بلکہ وہ اسے آئین اور جمہوریت کے سیاسی تناظر میں دیکھنے کی کوشش کر رہی ہے۔ بظاہر ایک مقصد بی جے پی کی فرمانروائی میں عدالتی عمل پر پیدا ہو جانے والے دباؤ اور ہندوتوا کے تحت بدلتے ہوئے سیاسی نظام کی حرکیات پر کوئی رائے دینا ہے۔ ہمیں ہر وقت جدید سسٹم کو اسلامی تیل دینے اور اس میں سے اخلاقیات برآمد کرنے کی جلدی ہوتی ہے اس لیے اپنی ارد گرد کی دنیا کے کسی پہلو کو بھی درست طور پر دیکھنے سمجھنے کی استعداد پیدا نہیں کر پاتے۔ وہی قلب و نظر کی ناپاکی! وائے افسوس! ۔۔۔

##############################
https://web.facebook.com/mohammaddin.jauhar.7/posts/1037426646649321
ایم ٹی بی سکولز اینڈ کالجز کے زیرِ انتظام سالانہ مشاعرہ جس میں ملک کے نامور سخنوران اپنے کلام سے دلوں کو گرمائیں گے!!

##############################
https://web.facebook.com/mohammaddin.jauhar.7/posts/1043567376035248
اشتراکیت: سرمایہ داری نظام کا ہراول محمد دین جوہر (۶)  اشتراکیت اور کیمیائے انقلاب جدید تاریخ میں انقلاب کی کیمیا گری کو سمجھنا بھی ضروری ہے۔ سرمایہ داری نظام خود میں ایک تاریخی اور سماجی صورت حال ہے، اور اس کی فکری اساس جدیدیت ہے۔ سرمایہ داری نظام ایک صورت حال کے طور پر تیز تر سماجی تبدیلی کا تاریخی اسٹیج ہوتا ہے۔ سرمایہ داری نظام زمانی ڈھلوان سے لڑھکتا ہوا ایک مشینی سسٹم ہے۔ انسانی معاشرہ اس   سسٹم میں ملفوف ہے۔ انسانی معاشرے کو اس سسٹم میں جو چیز ٹھونسے رکھتی ہے اس کا نام ریاست ہے۔ معاشرے کو اس نظام کے مطابق بنائے رکھنے کا کام ریاست کی ذمہ داری ہے، اور وہ یہ کام قانون سازی، تعلیم اور ثقافتِ زر سے کرتی ہے، اور جنہیں یہ اصلاحات سے سامنے لاتی ہے۔ سرمایہ داری نظام میں تبدیلی کی رفتار چونکہ فطری سے زیادہ میکانکی ہوتی ہے، اس لیے فرد اپنی نفسی حالت میں اور انسانی معاشرہ اپنی اجتماعی حالت میں اس کا ہمگام نہیں ہو سکتا۔ لیکن یہی ہمگامی پیداواری سرمایے کی اولین ضرورت ہے، اور اس کے بغیر سرمایہ داری نظام زندہ نہیں رہ سکتا۔ انسانی معاشرت بھلے وہ مذہبی بنیادوں پر استوار کی گئی ہو، بھلے pagan بنیادوں پر قائم کی گئی ہو، تیزتر تبدیلی کی راہ میں سب سے بڑی رکاوٹ ہوتی ہے۔ لہٰذا اس کے بتدریج خاتمے کے لیے ریاست ”اصلاحات“ کے نام پر تعلیمی تبدیلیاں اور  قانونی طومار سازی کا کام نہایت سرعت سے کرتی ہے۔ جس طرح قافلۂ اسیراں کے سست گام افراد کو  چلانے کے لیے کوڑے برسائےجاتے ہیں اور ان کی کھال ادھڑ جاتی ہے، اسی طرح ”اصلاحات“ کے سرمایہ دارانہ کوڑے ریاستی قانون بنا کر اس کثرت اور تسلسل سے برسائے جاتے  ہیں کہ ردائے معاشرت تار تار ہو جاتی ہے۔  اصلاحات کے باوجود اگر معاشرے میں تبدیلی کی رفتار سرمایہ دارانہ نظام کے اقتضا اور ضرورت کے مطابق نہ ہو تو تبدیلی کے لیے تاریخی دباؤ بڑھنا شروع ہو جاتا ہے۔ اس تاریخی دباؤ کا معاشرے کی سیاسی اور معاشی کایاکلپ میں ظاہر ہو جانا انقلاب ہے۔  انقلاب انسانی معاشرے کو سرمائے کی ترجیحات کے مطابق رکھنے کے لیے ایک راست اقدام ہے، جس کی بڑی مثال فرانسیسی انقلاب ہے۔ اس تناظر میں ہمارے خیال میں انقلاب فرانس سرمایہ داری نظام کی آج تک کی سب سے بڑی فتح ہے، اور یہ ایسے تاریخی حالات میں برپا ہوا جب فرانسیسی معاشرے کے سیاسی حالات اور معاشی حقائق میں ایک زبردست تفاوت پیدا ہو چکا تھا اور روایتی سیاسی اور سماجی اسٹرکچر نئی معاشی قوتوں کا ساتھ نہیں دے رہے تھے۔ معاشی اور سیاسی حالات میں تضاد اور تفاوت انقلاب جیسی بڑی تبدیلی کو ناگزیر بنا دیتے ہیں۔ اشتراکیت نے انقلاب کو اپنی سیاسی پالیسی کے طور پر اپنایا، اور متحدہ پرولتار کے violent سیاسی عمل سے سرمائے اور سیاسی طاقت کے وسائل پر قبضے کے راستے تلاش کیے۔  مارکس نے تاریخ کی حرکت کو ”مادی جدلیات“ کے قانون میں دریافت کیا۔ معاشرے کی معاشی طبقہ بندی اور معاشی وسائل کے لیے کشاکش تاریخ کا اصول حرکت ہے۔ کسی بھی معاشرے میں  دو طبقات معاشی وسائل کے حصول اور ان پر قبضے کے لیے باہم پیکار میں ہیں، اور تاریخ مسلسل حالتِ جنگ کا نام ہے۔ تاریخ کی اصل حقیقت یہی جدلیات ہے، اور رسومیات، تصورات، نظریات، اخلاقیات، اقدار بھی اسی جنگ کا ایندھن ہیں، اور ہر مرحلۂ جنگ اپنے اختتام پر نئے تصورات، نئی رسومیات، نئی اخلاقیات، نئے نظریات ازخود پیدا کرتا ہے، جو دراصل ایک نئے مرحلۂ جنگ کا ایندھن بن جاتے ہیں، اور ترقی بھی اسی سفر کا نام ہے۔ مارکس سرمایہ داری معاشرے کے ایک خاص لمحے میں تاریخ کی واقعیت اور حرکت کے تجزیاتی عمل میں کسی آرزو، کسی آدرش، کسی تمنا، کسی قدر، کسی وہم، کسی مروت، کسی رعایت، کسی اعزاز، کسی رسم، کسی روایت، کسی تعلق، کسی خوف، کسی مفاد، کسی نظریے، کسی مابعدالطبیعیات، کسی عینیت، کسی وجدانیت، کسی موضوعیت، کسی رومانویت، کسی مذہبیت، کسی علاقائیت، کسی نسلیت، کسی لسانیت، کسی نسبیت کو ذرا بھر گنجائش دینے کے لیے بھی قطعی تیار نہیں۔ اس لیے کہ وہ تاریخی situation کو ممکنہ انسانی حد تک، اسی کے فراہم کردہ حقائق fact کے مطابق سمجھنا چاہتا ہے، اور اس کے لیے وہ اپنے ہم عصر معاشرے کے تمام علمی، فکری اور تجزیاتی لٹریچر تک رسائی کو لازم پکڑتا ہے۔ مارکس انسانی شعور میں کسی a priori اور انسانی معاشرے میں کسی “دی گئی” روایت کو سرے سے تسلیم نہیں کرتا۔ مارکس کا خیال ہے کہ اسی معروضی اور “سائنسی” تجزیے سے نئی سیاسی اقدار اور نیا نظریہ پیدا ہو گا جو ایک نئے اور مکمل سیاسی عمل کی درست بنیاد فراہم کرے گا۔ مارکس اپنے غیرمعمولی عقلی اور ruthless فکری تجزیے کے حاصلات کو درست تو خیال کرتا ہے، لیکن اس میں انسانی آرزؤں کا کوئی سامان نہیں پاتا۔ یہی وجہ ہے کہ اپنے تجزیے کو لبھاؤ دینے کے لیے ایک نہایت غیر عقلی، تصوراتی اور رومانوی بات کرتا ہے، جو اس کے مہیب تجزیے کو سہارنے کی استعداد پیدا کرتی ہے۔ مارکس کے بقول مادی جدلیات کا عمل ایک دن ازخود ختم ہو جائے گا، اور تاریخ کا عمل  synthesis کی صورت میں اپنی منزل مراد پر پہنچ جائے گا۔ ایسا لگتا ہے کہ انسانی عقل جب تجزیے کی منزل پر پہنچ جاتی ہے تو کام کرنا چھوڑ دیتی ہے اور انسانی آرزؤں کے آگے سپر انداز ہو جاتی ہے۔ مادی جدلیات کے قرار پکڑنے، اور ریاست کے ازخود ختم ہو جانے کی آرزو ہی وہ حتمی synthesis  ہے جو ارضی جنت کی صورت میں ظاہر ہو گی اور اشتراکیت انقلاب سے اسی کی طرف لپکتی ہے۔ سرمایہ دارانہ فکر نے بھی end of history سے اسی جنت ارضی کے قیام کی خبر دی ہے، اور اس کا اختتام تاریخ بھی یہی synthesis ہے۔ جنت ارضی یورپ کے بگڑے اور باغی انسان کی وجودی منزل ہے، بھلے وہ اشتراکی ہو بھلے سرمایہ دار۔   اشتراکیت کے ’آسیب‘ اور سرمایہ داری کے ’عفریت‘ کی تشکیل کردہ جدید دنیا میں ہمیں اپنے ورلڈ ویو کی تہذیبی معنویت کو ازسرنو دیکھنے کی ضرورت ہے۔ اول سوال یہ ہے کہ کیا ہمیں اس ذمہ داری کا ادراک ہے؟  دوسرا سوال یہ ہے کہ کیا ہم اس کے لیے تیار ہیں؟ ۔۔۔

##############################
https://web.facebook.com/mohammaddin.jauhar.7/posts/1043565956035390
اشتراکیت: سرمایہ داری نظام کا ہراول محمد دین جوہر (۵)  اشتراکیت ۔۔ تاریخی اور فکری تناظر میں اہل نطر واقف ہیں کہ مارکس نے جس  primitive  accumulation  کا ذکر کیا ہے، وہ سرمایہ داری کے ایام طفولیت تھے، اور اس عہد میں جدید ریاست نے اپنے توام  سرمایہ داری کی دستگیری کے لیے زبردست کمک اور رسد کا بندوبست کیا تھا۔ تفصیلی بحث کو مؤخر کرتے ہوئے جدید ریاست کے بارے میں ایک بات یقین سے کہی جا سکتی ہے کہ یہ سرمایہ داری نظام کے سانچے پر بنائی گئی ہے۔ جدید ریاست نے سرمایے کے ارتکاز کے قانونی راستے بنائے اور علم سے ان کی یاوری کی، اور معاشی ارتکاز کے بے پایاں جبر کو مستقل سیاسی جواز فراہم کیا۔ یہ جدید ریاست کا فوری مقصد تھا۔ ابتدائی دور میں جدید ریاست کی فراواں قانون سازی کا دوسرا اور دور رس مقصد یورپی معاشروں میں مذہبی معاشرت کو تحلیل کر کے فرد اور کنبے کی پرولتار سازی تھی۔ اس کا مقصد انسانی اجتماع کو  معاشرت اساس سے سیاست اساس بنانا تھا، یعنی انسانی رشتے کی سماجی جہتوں کو ختم کر کے انہیں مکمل طور پر قانونی اور معاشی بنانا تھا۔ معاشرت میں گندھا ہوا آدمی سرمایہ داری نظام میں کام کے قابل نہیں ہوتا، اور روایتی مذہبی معاشرت کی فنا اور پرولتار سازی سے افراد کو ”لیبر مارکیٹ“ میں لانا ممکن ہو جاتا ہے۔ جدید ریاست کے پاس سرمائے کے ارتکاز کو قانونی کمک فراہم کرنے کا واحد راستہ جبر تھا۔ اس ابھرتے ہوئے نظام کے سامنے سیاسی مزاحمت بھی ہوئی جسے ریاست نے کچل کر رکھ دیا۔ لیکن سب سے بڑی مزاحمت وہ طرزِ حیات تھا، وہ معاشرت تھی، زندگی کا وہ انداز تھا جو مذہب نے تشکیل دیا تھا اور فرد اس معاشرت میں” گندھا“ ہوا تھا۔ یہیں پر جدید ریاست سب سے زیادہ معاون ثابت ہوئی۔ سرمایہ داری نظام نے علم کی قلمرو سے باہر  مذہب پر  براہ راست سیاسی حملے اور اسے بالجبر ختم کرنے سے گریز کیا ہے۔ مذہبی معاشرت کو تحلیل کرنے، انسانوں کی نفسی اور بدنی زندگی پر اپنی عملداری قائم کرنے اور سرمایہ داری نظام کو ”لنڈورا“ فرد (پرولتار) مہیا کرنے کے لیے جدید ریاست نے قانون سازی کو استعمال کیا۔ اس قانون سازی کا مقصد اس طرزِ معاشرت کو فنا کرنا تھا جو پرولتار سازی میں مزاحم تھا، اور جو ابھرتے ہوئے سرمایہ داری نظام کے تحت واقع ہو رہی تھی اور اس کے پنپنے کی وجودی شرط تھی۔ جدیدیت نے مذہب کی اساس کو نئے علم سے، اور مذہب کے تابع معاشرت کو جدید ریاست نے قانون سازی سے نابود کیا۔ نئے نظام کو جو نیا انسان چاہیے تھا، وہ فراہم کرنا چونکہ ریاست کی ذمہ داری تھی، لٰہذا اس نے تعلیم اور قانون سازی کے ذریعے یہ کام سرانجام دیا۔ جدید ریاست نے اس پیشرفت میں غیرمعمولی احتیاط اور فراست کا مظاہرہ کیا اور سماج میں مذہب اور مذہب سے پیدا ہونے والی معاشرت کو بالجبر تبدیل کرنےکے لیے براہ راست ریاستی طاقت کو استعمال کرنے سے حتی الامکان گریز کیا۔ سوائے ان مواقع کے جب مجبور و مقہور عوام نے ننگے استحصال کے خلاف راست اقدام کی کوشش کی۔  یہاں اس امر کو سامنے رکھنا اشد ضروری ہے کہ جدید ریاست میں طاقت کا ارتکاز اور  مسلسل نمو، اور سرمایہ داری نظام میں سرمائے کا ارتکاز  اور مسلسل نمو تاریخ میں بالکل متوازی ہیں۔ اس پالیسی میں جدیدیت کی غیرمعمولی تاریخی اور انسانی فراست کو دخل ہے کہ اس نے ان دونوں اداروں، یعنی ریاست اور سرمایہ دارانہ نظامِ معیشت کو ایک تہذیبی التباس کی خاطر الگ الگ رکھا۔ اشتراکیت نے اپنے انقلابی جوش میں طاقت اور سرمائے کو ایک ہی ادارے میں جمع کرنے کی کوشش کی اور عدالتِ تاریخ میں اس کی روبکاری ہوئی۔ علمی طور پر انکار اور عملی طور پر التباس جدیدیت کی دو دھاری تلوار ہے، جس کا استعمال سیکھنے سے پہلے اشتراکیت نے اسے ہتھیانے کی نامرادانہ سعی کی۔ اگر مذہبی پیرائے میں بات کی جائے تو اشتراکی، جدیدیت کے خوارج ہیں۔ یہاں اس امر کا اعادہ ضروری ہے کہ سرمایہ داری نظام اور اس کا اساسی تصورِ حیات یعنی جدیدیت، مذہب فی نفسہٖ کی مطلق ضد ہے۔ جدیدیت اور مذہب کی پیکار اس وقت تک جاری رہتی ہے جب تک مذہب اپنے اساسی بیانات پر مداہنت اور معاشرت پر اثراندازی سے دستبردار نہ ہو جائے۔ ان آثار کے پیدا ہوتے ہی جدیدیت مذہب سے جنگ بندی کا اعلان ہی نہیں کرتی، بلکہ سراپا شیر و شکر ہو جاتی ہے اور ہارتے مذہب کو اپنی نوکری میں فوراً سے پیشتر بھرتی کر لیتی ہے۔ کیا یہ بات ہماری نظروں سے اوجھل ہے کہ جدیدیت کی پہلی جنگ عیسائیت سے ہوئی؟ اور یہ کہ جب اس جنگ میں عیسائیت نے جدیدیت کی تمام شرائط تسلیم کر لیں تو یہی مذہب مشنری تحریک بن کر استعمار میں بھرتی ہو گیا؟ اور یہ کہ استعمار کے لیے سب سے زیادہ جواز سازی بھی اسی تحریک نے مہیا کی ہے؟ افسوس کہ چنگیز کو یہ سہولت میسر نہ آئی اور آج اگر قاتلوں کی پریڈ ہو تو اس ’بونے‘ کو نگاہ کی بھیک تک نہ ملے۔ بھرتی سرمایہ داری نظام کا  آفاقی طریقہ ہے۔ یہاں ہر نوع کے، ہر رنگ کے، ہر نسل کے، ہر علم کے، ہر ہنر کے، ہر مذہب کے، ہر نظریے کے، ہر زبان کے، ہر کلچر کے آدمی کو نوکری مل جاتی ہے اگر وہ چند بنیادی شرائط پوری کر دے، اور  وہ شرائط عالم میں مشتہر ہیں، یہاں تک کہ اب مسلمانوں کو بھی اس کا پتہ چل گیا ہے اور وہ دین کی نئی نئی تعبیرات کے تمغے سینے پر سجا کے ہمارے والا جناب آقائے سرسید کی اقتدا میں قطاریں بنا رہے ہیں کہ ابھی نوکریوں کی دستار بندی ہونے والی ہے۔ (جاری) ۔۔

##############################
https://web.facebook.com/mohammaddin.jauhar.7/posts/1043801682678484
اشتراکیت: سرمایہ داری نظام کا ہراول-محمد دین جوہر - Jaeza

##############################
https://web.facebook.com/mohammaddin.jauhar.7/posts/1043740529351266
اشتراکیت: سرمایہ داری نظام کا ہراول —— محمد دین جوہر

##############################
https://web.facebook.com/mohammaddin.jauhar.7/posts/1048958502162802
وکلا کا احتجاجی عمل  گیارہ دسمبر کو پاکستانی قوم اور چشم عالم نے ایک واقعے کو، ایک عمل کو اپنی مکمل حالت میں دیکھا۔ ’مکمل حالت‘ سے مراد یہ ہے کہ واقعہ اجتماعی سطح پر اپنے تصور اور عمل کے پورے امکانات کو ظاہر کر دے۔ انسانی عمل کی وجویات علت اور جواز کے برعکس، ارادے اور اس میں کارفرما تصور سے متعین ہوتی ہے۔ خیر اور شر کے تصورات انفرادی عمل میں اپنے امکانات کبھی پورے نہیں کر سکتے، اور وہ صرف اجتماعی اور سیاسی عمل میں، یعنی طاقت سے جڑ کر اپنے پورے امکانات کو بروکار لاتے ہیں۔ طاقت کی معمول کی حرکیات میں زیادتی (excess) خلقی طور پر شامل ہوتی ہے۔ اسباب و علل اور مابعد جوازی تعبیرات کو مکمل گنجائش دینے کے بعد،  ۱۱؍ دسمبر کو پی آئی سی پر وکلا کے حملے کی صرف ایک تعبیر ممکن ہے کہ یہ نابودیت محض (pure nihilism) کا مظہر تام تھا۔ دوسرے لفظوں میں یہ ایک ایسا واقعہ ہے جو شر کے پورے امکانات کو قوت سے تاریخ میں داخل کر دیتا ہے۔ انسان کے تاریخی احوال جس radical evil سے عبارت ہیں، ان میں شر، طاقت کی کمک حاصل ہوتے ہی ابلیسی (diabolic ) ہو جاتا ہے اور تاریخ میں واقع ہونے والی طاقت کی حرکیات کو عریاں آنکھ سے دیکھنا ممکن ہو جاتا ہے۔  اس واقعے پر ردعمل کے لیے انسان کا صرف خلقی اخلاقی شعور کافی ہے، اور تعلیم یافتہ یا تجربہ کار ہونا ضروری نہیں، اور یہ ردِ عمل آفاقی ہے۔ لیکن اہل علم اس کو گھریلو تربیت، تعلیم اور اخلاقیات وغیرہ کے ضمن میں زیربحث لا رہے ہیں، اور جو بلا وجہ نہیں کیونکہ ہمارے معاشرے میں علم بھی اپنے تہذیبی منصب دستبردار ہو چکا ہے۔ مجھے اس پر انتہائی پختہ یقین ہے کہ ان وکلا میں بیسیوں ایسے انسان ضرور ہوں گے جو اچھے یا بہت اچھے ہوں گے اور ان کی انفرادی، سماجی اور پیشہ ورانہ زندگی خیر کے مظاہر سے عبارت ہو گی۔ لیکن یہ بات قطعی غیراہم ہے کیونکہ خیر ان کے ہاں ایک عملی مظہر تو یقیناً رہی ہو گی لیکن کبھی ان کا وجودی مظہر نہ بن پائی ہو گی۔ انسان ایسی مخلوق ہے کہ تاریخ میں اپنے وجودی اظہار کے لمحے کو بھانپتے ہی اس پر پروانے کی طرح لپک جاتا ہے۔ اس واقعے کو دیکھنے کا تناظر انفرادی ہو نہیں سکتا، صرف اجتماعی، سیاسی اور تاریخی ہے۔ اس واقعے کے روزن سے ہمیں اپنی سیاست اور تاریخ کی جو جھلک نظر آئی ہے وہ اسپرنگ بورڈ پر کھڑی جست کیا چاہتی ہے۔ یہ واقعہ اس کا سمت نما ہے۔  یہ بات یاد رکھنے کی ہے کہ سیاسی طاقت کو دیکھنے کا وجودی تناظر حق و باطل ہے اور عملی تناظر ظلم و عدل ہے۔ ظلم و عدل اجتماعی اور سیاسی ارادے کے دو مظہر ہیں۔ ظلم آخرکار فتنے کی صورت میں ظاہر ہوتا ہے، جبکہ عدل، سماجی امن میں اپنے مظاہر سامنے لاتا ہے۔ ایوان عدل سے ظلم کے سیاہ بگولوں کا اٹھتے ہی چلے جانا آفاقِ تہذیب کو آخرکار نگاہوں سے اوجھل کر دیتا ہے اور فتنے کی رات بےفصیل معاشروں کو آسیب کی طرح لپیٹ لیتی ہے۔ وکلا کی طرف سے موت و حیات کی کشمکش میں مبتلا بے کس و مجبور لوگوں کی عارضی پناہ گاہ پر حملہ ناقابل تصور ہے، اور ابلیسی شر (diabolic evil) ناقابل تصور کو تاریخی واقعہ بنا دینے کا ہی نام ہے۔ اس واقعے نے ایک امر پر مہر تصدیق ثبت کر دی ہے کہ ہمارے ہاں قانون، عدل کے ساتھ اپنی آخری نسبتوں سے بھی محروم ہو چکا ہے، اور صرف ننگی طاقت اور ظلمِ محض کا اظہار بن گیا ہے۔ یہی اس واقعے کا بنیادی تصور ہے۔ اللہ تعالیٰ ہمارے حال پر رحم فرمائے۔ ۔۔۔

##############################
https://web.facebook.com/mohammaddin.jauhar.7/posts/1052243875167598
دو قومی نظریے نے ہمیں کیا دیا؟ [نوٹ: کوئی دنوں کی بات ہے کہ ایک صاحب ناصحانہ آئے اور للکارے کہ ہمیں دو قومی نظریے نے کیا دیا ہے؟ میں ابھی سہمنے کے عمل اور سنبھلنے کی سعی میں تھا کہ جناب نے اپنے علمی ’کھاتے‘ سے ایک حفظ شدہ گوشوارہ ارزانی فرمانا شروع کیا۔ کہ غربت، بے انصافی، بدامنی، استحصال، جبر، رشوت ستانی، جاگیرداری، دہشت گردی، عسکریت پسندی، بیماری، لاقانونیت، جہالت، مذہبی منافرت، فرقہ واریت، سقوط ڈھاکا، پرائیویٹ تعلیم، پرائیویٹ ہسپتال، پولیس گردی، پسماندگی، استحصال، منی لانڈرنگ اور نہ جانے کیا کیا۔ میں چپکا ہو رہا اور وہ ٹل گیا۔ سوال تو خیر الگ رہا، ان صاحب کا اعتماد اور اس اعتماد کی پستی دیدنی تھی۔ اس واقعے کی مابعد یاد آوری پر چند تاثرات۔] ۔۔   آدمی اگر سارے کا سارا آنکھ بن جائے تو بھی جمالِ محبوب اس کی سمائی سے زیادہ ہے۔ جمال کی روبروئی ہی آنکھ کا جرمِ نادانی ہے کہ سزا دل کی پیہم ناصبوری ہے۔ اور جلوۂ جمال جس قدر کشکولِ نگاہ میں ہے، وجود کی سہار سے زیادہ ہے۔ جمالِ محبوب جہاں جی کی دھڑکن بھلا دیتا ہے، وہیں ذہن کو اس بھول کی گرد بنا دیتا ہے، اور اظہار کو محض دریوزہ گری۔ لیکن کچھ ایسے بھی جری ہوتے ہیں کہ جلوے کے اظہار کو بچ رہتے ہیں۔ اہلِ سخن اور اہلِ  فن جمالِ محبوب کے بھگت ہیں۔ میر ہو کہ سودا، غالب ہو کہ اکبر، اقبال ہو کہ راشد، یہ جمالِ محبوب اور جمالِ تہذیب کے پے بہ پے جلووں کے سوختہ جاں ہیں۔ ان کی سوختہ سامانی کہیں شعر و سخن ہے اور کہیں فکر و فن۔  اہل سخن اور اہلِ فن کے محبوب کا انسان ہونا بھی معلوم ہے، اور ان کے فن و شعر میں وہ جمالِ مجسم ہی دکھائی دیتا ہے۔ لیکن یہ محبوب چونکہ انسان ہے،  اس لیے روٹی کھاتا ہے، پانی پیتا ہے، اور تن پوشی بھی کرتا ہے۔ اسے صحت و بیماری کا سامنا بھی رہتا ہے۔ انسان ہے تو عیب و خطا کا حامل بھی ہے۔ یہ بھی ممکن ہے اس کو کبھی خارش بھی ہوئی ہو۔ ممکن ہے اس کا کان ناک بہہ نکلا ہو۔ ممکن ہے اس کے تنِ سیمیں پر پیپ بھرا پھوڑا پھوٹ پڑا ہو۔ اس کے بہار اندوختہ بدن کو پیشاب و پاخانہ بھی مستقل عارض ہوتے ہوں گے۔  ہو سکتا ہے کہ اس کی چشم غزالاں میل کچیل سے بھر آئی ہو۔ ہو سکتا ہے کہ دشنام کے دلداہ لبِ لعلیں سے قے بھی ابل پڑی ہو۔ لیکن ہمارے اہلِ سخن اپنی قادر الکلامی کے باوجود محبوب کے ان پہلوؤں سے کچھ خاص تعرض نہیں کرتے۔ کیا زکام و قے یا پاخانہ و پیشاب کی نقشہ کشی نہ کر کے وہ ’غیرحقیقت پسندی ‘ کے مرتکب ہوتے ہیں؟ یہی معاملہ علوم کا بھی ہے کہ ادبی تنقید، شعریات اور آرٹ کے فلسفیانہ مباحث میں اہل علم یہ اعتراض نہیں کرتے کہ محبوب کو زکام ہوا تھا لیکن شاعری میں اس کا ذکر نہیں آیا، اس لیے زیر بحث شاعری غیر حقیقت پسندانہ اور ردی ہے۔ محبوب کوئی سیاسی یا مذہبی شخصیت بھی ہو سکتا ہے، اور اس کے حوالے سے کوئی تصور اور واقعہ بھی ہو سکتا ہے، لیکن ان پر گفتگو کے اسالیب بھی مقرر ہیں اور وہاں بھی اس طرح کی ”حقیقی“ چیزوں کو کوئی جگہ نہیں ملتی۔ ہمارے ہاں دور پار کے یا قریب پاس کے سیاسی قائد کی بات ہو، کسی نئے پرانے مذہبی رہنما کا تذکرہ ہو، اپنی تاریخ کا ذکر ہو، دینی روایت کا حوالہ مقصود ہو، تہذیبی افکار کی بات ہو، تو صاف ظاہر ہے کہ انسان اپنی انفرادی یا اجتماعی حیثیتوں میں زیر بحث ہوتے ہیں اور افکار و نظریات بھی اپنی شرائطِ گفتگو رکھتے ہیں۔ اور ان سرگرمیوں میں شامل انسانوں کو بھی انہی عوارض و مسائل کا سامنا رہا ہو گا جن سے محبوب گزرتا یا گزر سکتا ہے۔ لیکن ہمارے سیکولرسٹوں اور متجددین کا یہ مسئلہ ہے کہ جب بھی جمالِ محبوب کا ذکر ہو یا ہم اپنی تاریخ کا ذکر کر بیٹھیں یا کسی تہذیبی تصور سے وفاداری کی بات آ جائے یا دین پہ جان نثاری کا نعرہ بلند ہو جائے تو وہ ناک کان بہنے اور پیشاب پاخانے کا ذکر لے بیٹھتے ہیں۔ ہم نے تو یہ کبھی نہیں کہا کہ ہماری تاریخ عیوب سے پاک ہے۔ ہر تہذیب کی طرح ہماری تہذیب بھی ایک واقعاتی اور انسانی حقیقت تھی، اور یقیناً حسن و قبح کے پہلو رکھتی تھی۔ ہم یہ ضرور عرض کرتے ہیں کہ یہ انسانوں کی تاریخ ہے اور اس کے کردار نہ فرشتے تھے نہ انہوں نے کبھی فرشتے ہونے کا دعویٰ کیا۔ ہم ان کے کمالات کے ساتھ ساتھ محالات و نقائص کو بھی مانتے ہیں۔ لیکن ہمارے لبرل دوست ہیں کہ وہ خارش کا ذکر کرتے نہیں تھکتے یا ہماری تاریخ کی جائے ضرورت میں گھس جاتے ہیں اور وہاں ایسا دھرنا دیتے ہیں کہ باہر ہی نہیں آتے، اور نعرہ زن رہتے ہیں کہ یہاں یہ ہے، یہاں وہ ہے۔ جہاں وہ جا براجتے ہیں، وہاں یہ، وہ کے علاوہ انہیں کچھ مل بھی تو نہیں سکتا۔ مجھے تو بعض اوقات یہ اندیشہ لاحق ہوتا ہے کہ ہو نہ ہو انہیں ”علمی گھٹی“ چرکین نے دی ہے، اور پہلی آواز جو ان کے گوش گزار ہوئی زٹلی کی رہی ہو گی۔ کوئی موضوع ہو، کوئی بات ہو، وہی اندازِ چرکینی ہے، اور عمر بھر کی تعفن پروری ہے۔  فرد کو اپنی جان کے لالے پڑے ہوں، معاشرہ اندوہ گیری میں ہو، اور تاریخ نرغے میں ہو تو نظریہ عشقِ دمشق کی طرح فراموش ہو جاتا ہے۔ لیکن عین یہی وقت ہے کہ قومی عمل نظریے سے مہمیز پائے اور اجل پروردہ تاریخ کے روبرو قیام کی تیاری کرے۔ ۔۔۔

##############################
https://web.facebook.com/mohammaddin.jauhar.7/posts/1052243875167598
دو قومی نظریے نے ہمیں کیا دیا؟ [نوٹ: کوئی دنوں کی بات ہے کہ ایک صاحب ناصحانہ آئے اور للکارے کہ ہمیں دو قومی نظریے نے کیا دیا ہے؟ میں ابھی سہمنے کے عمل اور سنبھلنے کی سعی میں تھا کہ جناب نے اپنے علمی ’کھاتے‘ سے ایک حفظ شدہ گوشوارہ ارزانی فرمانا شروع کیا۔ کہ غربت، بے انصافی، بدامنی، استحصال، جبر، رشوت ستانی، جاگیرداری، دہشت گردی، عسکریت پسندی، بیماری، لاقانونیت، جہالت، مذہبی منافرت، فرقہ واریت، سقوط ڈھاکا، پرائیویٹ تعلیم، پرائیویٹ ہسپتال، پولیس گردی، پسماندگی، استحصال، منی لانڈرنگ اور نہ جانے کیا کیا۔ میں چپکا ہو رہا اور وہ ٹل گیا۔ سوال تو خیر الگ رہا، ان صاحب کا اعتماد اور اس اعتماد کی پستی دیدنی تھی۔ اس واقعے کی مابعد یاد آوری پر چند تاثرات۔] ۔۔   آدمی اگر سارے کا سارا آنکھ بن جائے تو بھی جمالِ محبوب اس کی سمائی سے زیادہ ہے۔ جمال کی روبروئی ہی آنکھ کا جرمِ نادانی ہے کہ سزا دل کی پیہم ناصبوری ہے۔ اور جلوۂ جمال جس قدر کشکولِ نگاہ میں ہے، وجود کی سہار سے زیادہ ہے۔ جمالِ محبوب جہاں جی کی دھڑکن بھلا دیتا ہے، وہیں ذہن کو اس بھول کی گرد بنا دیتا ہے، اور اظہار کو محض دریوزہ گری۔ لیکن کچھ ایسے بھی جری ہوتے ہیں کہ جلوے کے اظہار کو بچ رہتے ہیں۔ اہلِ سخن اور اہلِ  فن جمالِ محبوب کے بھگت ہیں۔ میر ہو کہ سودا، غالب ہو کہ اکبر، اقبال ہو کہ راشد، یہ جمالِ محبوب اور جمالِ تہذیب کے پے بہ پے جلووں کے سوختہ جاں ہیں۔ ان کی سوختہ سامانی کہیں شعر و سخن ہے اور کہیں فکر و فن۔  اہل سخن اور اہلِ فن کے محبوب کا انسان ہونا بھی معلوم ہے، اور ان کے فن و شعر میں وہ جمالِ مجسم ہی دکھائی دیتا ہے۔ لیکن یہ محبوب چونکہ انسان ہے،  اس لیے روٹی کھاتا ہے، پانی پیتا ہے، اور تن پوشی بھی کرتا ہے۔ اسے صحت و بیماری کا سامنا بھی رہتا ہے۔ انسان ہے تو عیب و خطا کا حامل بھی ہے۔ یہ بھی ممکن ہے اس کو کبھی خارش بھی ہوئی ہو۔ ممکن ہے اس کا کان ناک بہہ نکلا ہو۔ ممکن ہے اس کے تنِ سیمیں پر پیپ بھرا پھوڑا پھوٹ پڑا ہو۔ اس کے بہار اندوختہ بدن کو پیشاب و پاخانہ بھی مستقل عارض ہوتے ہوں گے۔  ہو سکتا ہے کہ اس کی چشم غزالاں میل کچیل سے بھر آئی ہو۔ ہو سکتا ہے کہ دشنام کے دلداہ لبِ لعلیں سے قے بھی ابل پڑی ہو۔ لیکن ہمارے اہلِ سخن اپنی قادر الکلامی کے باوجود محبوب کے ان پہلوؤں سے کچھ خاص تعرض نہیں کرتے۔ کیا زکام و قے یا پاخانہ و پیشاب کی نقشہ کشی نہ کر کے وہ ’غیرحقیقت پسندی ‘ کے مرتکب ہوتے ہیں؟ یہی معاملہ علوم کا بھی ہے کہ ادبی تنقید، شعریات اور آرٹ کے فلسفیانہ مباحث میں اہل علم یہ اعتراض نہیں کرتے کہ محبوب کو زکام ہوا تھا لیکن شاعری میں اس کا ذکر نہیں آیا، اس لیے زیر بحث شاعری غیر حقیقت پسندانہ اور ردی ہے۔ محبوب کوئی سیاسی یا مذہبی شخصیت بھی ہو سکتا ہے، اور اس کے حوالے سے کوئی تصور اور واقعہ بھی ہو سکتا ہے، لیکن ان پر گفتگو کے اسالیب بھی مقرر ہیں اور وہاں بھی اس طرح کی ”حقیقی“ چیزوں کو کوئی جگہ نہیں ملتی۔ ہمارے ہاں دور پار کے یا قریب پاس کے سیاسی قائد کی بات ہو، کسی نئے پرانے مذہبی رہنما کا تذکرہ ہو، اپنی تاریخ کا ذکر ہو، دینی روایت کا حوالہ مقصود ہو، تہذیبی افکار کی بات ہو، تو صاف ظاہر ہے کہ انسان اپنی انفرادی یا اجتماعی حیثیتوں میں زیر بحث ہوتے ہیں اور افکار و نظریات بھی اپنی شرائطِ گفتگو رکھتے ہیں۔ اور ان سرگرمیوں میں شامل انسانوں کو بھی انہی عوارض و مسائل کا سامنا رہا ہو گا جن سے محبوب گزرتا یا گزر سکتا ہے۔ لیکن ہمارے سیکولرسٹوں اور متجددین کا یہ مسئلہ ہے کہ جب بھی جمالِ محبوب کا ذکر ہو یا ہم اپنی تاریخ کا ذکر کر بیٹھیں یا کسی تہذیبی تصور سے وفاداری کی بات آ جائے یا دین پہ جان نثاری کا نعرہ بلند ہو جائے تو وہ ناک کان بہنے اور پیشاب پاخانے کا ذکر لے بیٹھتے ہیں۔ ہم نے تو یہ کبھی نہیں کہا کہ ہماری تاریخ عیوب سے پاک ہے۔ ہر تہذیب کی طرح ہماری تہذیب بھی ایک واقعاتی اور انسانی حقیقت تھی، اور یقیناً حسن و قبح کے پہلو رکھتی تھی۔ ہم یہ ضرور عرض کرتے ہیں کہ یہ انسانوں کی تاریخ ہے اور اس کے کردار نہ فرشتے تھے نہ انہوں نے کبھی فرشتے ہونے کا دعویٰ کیا۔ ہم ان کے کمالات کے ساتھ ساتھ محالات و نقائص کو بھی مانتے ہیں۔ لیکن ہمارے لبرل دوست ہیں کہ وہ خارش کا ذکر کرتے نہیں تھکتے یا ہماری تاریخ کی جائے ضرورت میں گھس جاتے ہیں اور وہاں ایسا دھرنا دیتے ہیں کہ باہر ہی نہیں آتے، اور نعرہ زن رہتے ہیں کہ یہاں یہ ہے، یہاں وہ ہے۔ جہاں وہ جا براجتے ہیں، وہاں یہ، وہ کے علاوہ انہیں کچھ مل بھی تو نہیں سکتا۔ مجھے تو بعض اوقات یہ اندیشہ لاحق ہوتا ہے کہ ہو نہ ہو انہیں ”علمی گھٹی“ چرکین نے دی ہے، اور پہلی آواز جو ان کے گوش گزار ہوئی زٹلی کی رہی ہو گی۔ کوئی موضوع ہو، کوئی بات ہو، وہی اندازِ چرکینی ہے، اور عمر بھر کی تعفن پروری ہے۔  فرد کو اپنی جان کے لالے پڑے ہوں، معاشرہ اندوہ گیری میں ہو، اور تاریخ نرغے میں ہو تو نظریہ عشقِ دمشق کی طرح فراموش ہو جاتا ہے۔ لیکن عین یہی وقت ہے کہ قومی عمل نظریے سے مہمیز پائے اور اجل پروردہ تاریخ کے روبرو قیام کی تیاری کرے۔ ۔۔۔

##############################
https://web.facebook.com/mohammaddin.jauhar.7/posts/1054669374925048
قانون، جدید عہد میں سیاسی طاقت اور سرمائے کی حرکیات کا بادنما ہے، عدلِ اجتماعی کا مظہر یا ضامن نہیں ہے۔ آئین طاقت کی چوٹیوں پر جمی برف کی طرح ہے اور قانون ان چوٹیوں سے ہمیشہ نیچے کی طرف بہنے والا پانی ہے۔ آئین اور قانون کا عدل اجتماعی کی سرسبز وادیوں سے کوئی تعلق نہیں ہوتا جو بارشوں سے سیراب ہوتی ہیں۔ حاکم و محکوم میں طاقت کی توسیط کا ذریعہ یقیناً قانون ہے۔ لیکن ریاست کے اجزائے طاقت، جنہیں ہمارے ہاں ”ادارے“ کہا جاتا ہے، اپنی باہمی پیکار کی توسیط آئین کی جمع تفریق اور قطع و برید سے کرتے ہیں۔ سپریم کورٹ کا حالیہ فیصلہ عالمی اور علاقائی پاور اسٹرکچر کے روبرو اور دباؤ میں بحران گرفتہ پاکستانی نظامِ طاقت کے بدلتے ہوئے داخلی توازن کو ظاہر کرتا ہے۔ ہو سکتا ہے یہ فیصلہ اس بحران کو مزید گہرا کر کے کسی نتیجے تک پہنچانے میں معاون ہو۔ ۔۔۔

##############################
https://web.facebook.com/mohammaddin.jauhar.7/posts/1058370151221637
دو قومی نظریے پر اعتراض (۳) محمد دین جوہر   پانچویں گزارش یہ ہے کہ توحید پرست معاشرہ ہوتے ہوئے اگر مسلمان اپنے سیاسی نظریے کی بنیاد جغرافیے پر استوار کرتے تو یہ یقیناً توحید سے دستبرداری کا اعلان ہوتا۔ کانگریسی سیکولرزم اور سنگھی ہندوتوا کے سیاسی نظریات کی اساس جغرافیہ ہے، جبکہ دو قومی نظریے کی اساس تاریخ ہے۔ ہمیں ابھی تک اس کی تہذیبی معنویت کو زیربحث لانے کی توفیق نہیں ہوئی۔  چھٹی گزارش یہ ہے کہ دو قومی نظریہ اسلام کی براہ راست تشریح و توضیح ہے اور نہ اس کی کوئی آفاقی سیاسی تعبیر ہے۔ یہ ہند اسلامی معاشرے کی ایک تاریخی واقعیت اور حقیقت کو اپنی بنیاد بناتا ہے، اور وہ اسلام سے اس کی وابستگی ہے، یعنی اسلام سے وابستگی کا کا واقعاتی امر اس نظریے کی بنیاد ہے۔  Pax Islamica کے زیر اثر معاشرتی اور ثقافتی syncretism کی موجودگی اور استعماری علوم کے تمام تر دعاوی کے برعکس، اس تاریخی حقیقت کو ادھر ادھر نہیں کیا سکتا۔ نظریہ اور دین دو الگ چیزیں ہیں، لیکن ان کی فکری نسبتیں ایک جائز علمی موضوع ہے۔ ان دونوں کی عینیت پر آگے بڑھائی جانے والی گفتگو علمی شرائط پوری کرتی ہے اور نہ دینی احکام و اقدار کا لحاظ قائم کر سکتی ہے۔ ہمارا اول و آخر مقصود دینی احکام اور اقدار ہیں لیکن ہم نے اپنی کوتاہ نظری اور بے حمیتی سے ان کی ہم عصر توسیط کے تمام انسانی اسالیب فنا کر دیے ہیں، اور اب خود ان اقدار کے درپے ہیں۔ ضرورت اس امر کی ہے کہ نظریے اور دینی احکام و اقدار کی جائز علمی نسبتوں کو سامنے لانے کی ذمہ داری پوری کی جائے تاکہ ایسا فکر و عمل سامنے لایا جا سکے جو ہمیں ہر طرح کے نظریوں سے بے نیاز کر دے اور ہم اپنے دین کی agency کے طور پر تاریخ میں اپنا رول ادا کرنے کے قابل ہو سکیں۔  ساتویں گزارش یہ ہے کہ جدید عہد کے سیاسی نطریات میں ایک مشترک خصوصیت ہے کہ وہ حصول اقتدار کی جدوجہد میں شریک ہونے کا راستہ فراہم کرتے ہیں اور طاقت کے حصول کا ذریعہ بنتے ہیں۔ تاریخ کے ایک کڑے وقت اور کانٹے کے لمحے میں دو قومی نظریے نے ہماری یہ ملی ضرورت بہ تمام و کمال پوری کر دی۔ ہمارے مذہبی سیاسی احکام اور اقدار مابعد طاقت کی صورت حال سے متعلق اور مؤثر رہے ہیں۔ اگر طاقت چلی جائے تو اس کے حصول کی جدوجہد میں کون سے دینی احکام اور اقدار رہنما ہوں گی؟ اس کا جواب ہم آج بھی نہیں دے سکے۔ یہی وہ سوال ہے جس کے جواب میں وہابیت کا فتنہ، پین اسلامزم، حکومت الہیہ، اقامت دین وغیرہ وغیرہ جیسی جعلی مذہبی تعبیرات سامنے آئیں اور ہمارے انتشار و ہلاکت کا باعث ہوئیں۔ ہماری پستی کی حد تو یہ ہے کہ جہاد کے دینی احکام و اقدار داعشی فتنے کی صورت میں بھی سامنے آنے لگے۔ حق، مسلم سیاسی طاقت کی وجودیات ہے۔ حصول طاقت کے بعد اس کی فعلیات عدلِ اجتماعی ہے جس کی اساس معاشی ہے۔ انہدام طاقت کے بعد اس کے حصول کا واحد راستہ جہاد ہے، جس کی حقیقی معنویت ایک  تہذیبی مزاحمت میں بروئے کار لائی جا سکتی ہے۔ دو قومی نظریہ ہم عصر دنیا میں اس تہذیبی مزاحمت کا نقطۂ آغاز ہے۔  پوسٹ طویل ہو گئی، اور کچھ باتیں رہ گئیں۔ باقی باقی۔  ۔۔۔

##############################
https://web.facebook.com/mohammaddin.jauhar.7/posts/1058369121221740
دو قومی نظریے پر اعتراض (۲) محمد دین جوہر جواب: میں اس طویل تبصرے کے لیے شکرگزار ہوں۔ آپ کے موقف کے کچھ بنیادی پہلو محل نظر ہیں، جن کی نشاندہی ضروری ہے۔  اول گزارش یہ ہے کہ نظریے پر سچ یا جھوٹ کی ججمنٹ نہیں دی جا سکتی، کیونکہ یہ کوئی اخلاقی قضیہ نہیں ہوتا۔ اس لیے آپ کا بنیادی مفروضہ جس پر آپ نے پورے تبصرے کو تعمیر کیا ہے بالکل لغو ہے۔  جب آپ نے دو قومی نظریے کو ”آدھا سچ“ قرار دیا تو نظریے کی عدم تفہیم کے ساتھ ساتھ اخلاقیات کا شعور بھی باقی نہ رہا۔ بھئی ”آدھا سچ“ کچھ نہیں ہوتا۔ یہ موقف تو اخلاقیات سے بھی دستبرداری کا اعلان ہے۔ نظریہ تو گیا ہی تھا، اب اخلاقیات کا سراغ بھی گم ہوا۔ میں ایسے ارادی افلاس پر افسوس کا اظہار ہی کر سکتا ہوں۔ اگر آپ دو قومی نظریے کو ثقہ (valid) بنیادوں پر رد کریں تو مجھے خوشی ہو گی کیونکہ میں بھی کچھ سیکھ پاؤں گا اور اپنی غلطی کی اصلاح چاہوں گا۔ محض تعصبات کو اعتراضات بنا کر ظاہر کیے جانے سے علم میں کوئی پیشرفت نہیں ہوتی۔ اعتراضات طاقت اور اخلاقی زعم سے پیدا ہوتے ہیں۔ میں تو اس کے لیے بھی حاضر ہوں لیکن ان کا علمی گفتگو سے کچھ لینا دینا نہیں۔   دوسری گزارش یہ ہے کہ دو قومی نظریہ سیاسی علوم کی قبیل سے ہے اور اسی تناظر میں زیربحث لایا جا سکتا ہے۔ نظریے پر بنیادی سوال اس کی علمی validity کا ہوتا ہے، اور دو قومی نظریہ اس پر پورا اترتا ہے۔ دو قومی نظریہ سیاسی علوم کے ہر تناظر میں قطعی valid ہے، گو یہ اس کی تفصیل کا موقع نہیں ہے۔  تیسری گزارش یہ ہے کہ کسی بھی سیاسی نظریے کا اہم ترین پہلو  تاریخ سے اس کی نسبتوں کا ہے، اور کوئی تاریخ مجرد محض نہیں ہوتی کیونکہ ہر تاریخ جغرافیہ بھی رکھتی ہے۔ اس لیے ہر سیاسی نظریہ ایک بنیادی ترین تہذیبی تناظر رکھتا ہے۔ دو قومی نظریے کا بنیادی اور درست تناظر برصغیر کی ہند اسلامی تہذیب ہے، اور اس جغرافیے میں مسلمانوں کا تاریخی تجربہ ہے۔ دو قومی نظریہ اس تاریخی تجربے کی سیاسی توسیط (political mediation) کا غیرمعمولی مظہر ہے۔ اس لیے دو قومی نظریے پر یہ سوال اٹھانا کہ یہ سائبیریائی اسکیموز کی خیمہ سازی پر خاموش کیوں ہے یا گیمبیا کے مسلمانوں کو درپیش سیاسی مسائل کا کیا حل پیش کرتا ہے بالکل سینہ زوری ہے۔ دو قومی نظریے کے رد و قبول میں اس کی تہذیبی لوکال کو نظرانداز کرنا درست نتائج تک نہیں لے جاتا۔ دو قومی نظریے پر اس کی آفاقیت کے حوالے سے یقیناً بحث کی جا سکتی ہے، لیکن وہ صرف اس وقت ممکن ہے جب اس میں مضمر وجودی اور سیاسی قدر کا تعین کیا جائے اور پھر اسے علم کا موضوع بنایا جائے۔ چوتھی گزارش یہ ہے کہ جدید عہد میں نظریہ، سیاسی طاقت کا واحد معرِف (definer) ہے۔ عالمگیر مسلم تاریخ میں سیاسی طاقت کی تعریف اور توسیط کا ذریعہ دین کے سیاسی احکام و اقدار رہی ہیں۔ برصغیر کی جدید تاریخ اور اس میں ظاہر ہونے والی سیاسی اور سرمائے کی طاقت کا تحول (transformation) اس قدر گہرا، ہمہ گیر اور ہیبت ناک ہے کہ اس کے روبرو مسلمانوں کو اپنے دینی احکام و اقدار کا نام لینے کی جرأت بھی نہیں ہوئی۔ اس کے لیے دارالحرب اور دار اسلام کی بحث دیکھ لینا کافی ہے جو ہماری دینی اور علمی روایت کا ایک نہایت افسوسناک باب ہے۔ جدید سرمایہ اور سیاسی طاقت خود اور ان کے معاون علوم مذہب اور مذہبی شناخت کی سیاسی معنویت کے وجود ہی سے انکاری تھے۔ ایسے حالات میں دو قومی نظریے نے ہمارے دینی احکام و اقدار کی مکمل گنجائش رکھتے ہوئے جدید سیاسی طاقت کے روبرو مسلم سیاسی موقف کی تعریف و توسیط کو نہ صرف ممکن بنایا بلکہ اسے نتیجہ خیز بھی بنا دیا۔ یہ موضوع ابھی بحث طلب اور حل طلب ہے کہ دین کے سیاسی احکام اور اقدار کا دو قومی نظریے سے کیا تعلق ہے اور ان کی باہمی نسبتوں کو علم میں کیسے سامنے لایا جا سکتا ہے؟ (جاری) ۔۔

##############################
https://web.facebook.com/mohammaddin.jauhar.7/posts/1061515630907089
کرسمس اور پیغامِ تہنیت کچھ مذہبی مباحث ایسے ہیں جو سوشل میڈیا پر باقاعدگی سے نمودار ہوتے ہیں، اور انتشار میں ختم ہو جاتے ہیں۔ مذہبی علما کی طرف سے آنے والے فتاویٰ حلال و حرام یا کفر و اسلام کی انتہاؤں پر کھڑے ہوتے ہیں، اور جانبین مبینہ طور پر دین ہی کا موقف سامنے لاتے ہیں۔ اس قدر متضاد اور انتہائی مواقف میں کنفیوژن بڑھتی ہے، اور مذہب پر بے اعتمادی میں اضافہ ہوتا ہے۔ یہ معاملہ صرف اخلاقی اور معاشرتی معاملات تک محدود نہیں ہے بلکہ بینک کے سود جیسے اہم اجتماعی معاملات کا بھی یہی حال ہے۔ کرسمس کے موقعے پر عیسائیوں کو مبارک باد دینے یا نہ دینے کا مسئلہ بھی ایسی ہی صورت حال کو سامنے لایا، اور فتاویٰ کو دعاوی بنا کر، کنفیوژن پھیلا کر ختم ہو گیا۔ دعاؤں کے اجالے میں افتا کی ذمہ داری علما ہی کو سونپتے ہوئے اس مسئلے کے کچھ دیگر پہلوؤں کو دیکھنے کی کوشش مفید ہو سکتی ہے۔ اس مسئلے کو اول رواداری کے تناظر میں دیکھنا ضروری ہے۔ جدید عہد میں رواداری کا مسئلہ بہت اہمیت اختیار کر گیا ہے۔ روداری کا ہم عصر تناظر چونکہ سیاسی ہے اس لیے اس کا براہ راست دباؤ مذہب اور خاص طور پر مذہبی عقیدے پر پڑتا ہے۔ رواداری کا مطلب ہے کہ تمام مذاہب یا مذہبی عقیدے بالکل یکساں ہیں، اور کوئی مذہبی عقیدہ واحد حق ہونے کا دعویٰ نہیں کر سکتا۔ رواداری کا یہ تناظر خالصتاً مغرب سے درآمد شدہ ہے اور مسلمانوں پر زبردستی مسلط کیا جا رہا ہے۔ تحریک اصلاح مذہب کی آغاز کردہ مذہبی جنگوں کا باعث عقیدے کا شدید اختلاف ہی تھا۔ ان جنگوں کے اثر میں یورپی سیاسی طاقت کی اساس بتدریج سیکولر ہوتی چلی گئی۔ سیاسی طاقت نے عقیدے کو رواداری کی لگام بالجبر پہنا کر اسے قابو میں اور پھر زیر کیا۔ سترھویں صدی کے اواخر میں برطانوی پارلیمان نے روداری ایکٹ پاس کر کے مذہب کو اجتماعی سیاسی زندگی سے حتمی طور پر بےدخل کرنے کا آغاز کیا۔ بعد ازاں ”نظریے کی سیاست“ نے یورپ میں مذہبی جنگوں جیسی صورت حال پیدا کی، لیکن مذہب پر روداری کی لگام کا شکنجہ مزید سخت ہوتا رہا یہاں تک کہ صرف لگام ہی باقی رہ گئی ہے۔ اب مغربی طاقتیں منہ کی تلاش میں یہ لگام اٹھائے مسلمان ملکوں اور معاشروں کا رخ کرتی ہیں۔ ہمارے ہاں اس تناظر کی normalization تحریک وہابیت کے زیر اثر سامنے آئی، اور عقیدے کی سیاست کا آغاز ہوا۔ ہمارے ہاں تمام تر مذہبی سیاست احکام شریعت کی بجائے عقیدے کے تناظر میں واقع ہوتی ہے۔ عقیدۂ توحید سے پنپنے والی سیاست اپنے امکاناتِ ہلاکت پورے کرنے کے بعد عقیدے کے دیگر اجزا پر منتقل ہوتی دکھائی دیتی ہے۔  گزارش ہے کہ ایمان اور عقیدے کا تناظر کلی لہٰذا مانعاتی (exclusive) ہے، جبکہ افعال انسانی اور عمل صالح کا تناظر جزئی اور کسری لہٰذا جامعاتی (inclusive) ہے۔  مغرب میں روداری کا مسئلہ عقیدے کے ضمن میں ہے جبکہ ہمارے ہاں عمل صالح کے تناظر میں مذہبی معاشرت کا مسئلہ ہے۔ مکارم الاخلاق پر استوار دینی معاشرت حضور علیہ الصلٰوۃ  والسلام کی رحمت العالمینی کا مظہر ہے جو علی الاطلاق ہے کیونکہ آپ علیہ الصلٰوۃ  و السلام کو تمام جہانوں کے لیے رحمت بنا کر مبعوث فرمایا گیا ہے۔ جدید یورپ کے برعکس روداری ہمارا کوئی سیاسی اصول نہیں ہے، معاشرتی رویہ ہے جس کی بنیاد مکارم الاخلاق ہے۔ دین کا سیاسی تناظر حق و باطل کا ہے، اور وہاں ہم نے تطبیقات کے شہر آباد کیے ہوئے ہیں۔ ہم پوری باطل تہذیب کو حق کا پروانہ پیش کر چکے ہیں، اور عقیدے کا کبھی خیال تک نہیں آتا۔ جبکہ غیرمسلم جو ہمارے معاشروں میں آباد ہیں، ان پر عقیدے کا چابک لہراتے رہتے ہیں۔ حلف الفضول عمل خیر ہی کا تناظر ہے، اور بلاتفریق ملت و مذہب ہے۔ خیر، عقیدے کا واقعاتی ہراول ہے۔ عقیدے کی آڑ لے کر اعمالِ خیر کے مقابل کھڑے ہونا، ان کو مٹانا اور غیراسلامی کا شور مچانا مکارم الاخلاق کا اظہار نہیں ہو سکتا۔  بلا تفریق ملت و مذہب ہر انسان کی دلجوئی، دلداری، تہنیت خیر ہی کا مظہر ہے، اور شرفِ انسان کی سربلندی ہے۔ ہم شرفِ انسان کی سرنگونی پر اسلام کی عظمت کو استوار نہیں کر سکتے۔ ایسا ممکن نہیں۔  ۔۔۔

##############################
https://web.facebook.com/mohammaddin.jauhar.7/posts/1062612700797382
بہت عمدہ

##############################
https://web.facebook.com/mohammaddin.jauhar.7/posts/1074146956310623
مولانا خلیل الرحمان چشتی دامت برکاتہ کا بنایا ہوا کہ ایک نقشہ جس میں دینِ اسلام کو ایک کوزے میں بند کردیا ہے۔

##############################
https://www.facebook.com/mohammaddin.jauhar.7/posts/1096850780706907
پاکستانی جامعات پر جناب پرویز ہودبھائی کا تبصرہ جناب پرویز ہود بھائی روزنامہ ”ڈان“ کے لیے اپنے ایک حالیہ مضمون [یکم فروری ۲۰۲۰ء] میں لکھتے ہیں: Pakistan’s universities — all of them — are cesspools of political filth and intrigue. یعنی ”پاکستانی جامعات ۔۔ سب کی سب ۔۔ سیاسی غلاظت اور ریشہ دوانی کے سنڈاس ہیں۔“ پاکستانی جامعات کے حالاتِ واقعی کی درست عکاسی اور غیرمعمولی اخلاقی جرأت کے حامل اس تبصرے پر وہ یقیناً داد کے قابل ہیں۔ گویا کہ انہوں نے سائنس کا کوئی نیا قانون بیان کر دیا ہو۔ میں سوچ رہا ہوں کہ علم کا مرکز ہماری جامعات کیا اپنے پورے علمی وسائل کو بروئے لاتے ہوئے اس تبصرے میں کوئی حک و اضافہ کر سکتی ہیں؟

##############################
https://www.facebook.com/mohammaddin.jauhar.7/posts/1095223507536301
’مولانا‘ فاؤسٹ کے رامشگر کی کلپنا (تیسری اور آخری قسط) ۔ تحریر: محمد دین جوہر - Jaeza

##############################
https://www.facebook.com/mohammaddin.jauhar.7/posts/1096850780706907
پاکستانی جامعات پر جناب پرویز ہودبھائی کا تبصرہ جناب پرویز ہود بھائی روزنامہ ”ڈان“ کے لیے اپنے ایک حالیہ مضمون [یکم فروری ۲۰۲۰ء] میں لکھتے ہیں: Pakistan’s universities — all of them — are cesspools of political filth and intrigue. یعنی ”پاکستانی جامعات ۔۔ سب کی سب ۔۔ سیاسی غلاظت اور ریشہ دوانی کے سنڈاس ہیں۔“ پاکستانی جامعات کے حالاتِ واقعی کی درست عکاسی اور غیرمعمولی اخلاقی جرأت کے حامل اس تبصرے پر وہ یقیناً داد کے قابل ہیں۔ گویا کہ انہوں نے سائنس کا کوئی نیا قانون بیان کر دیا ہو۔ میں سوچ رہا ہوں کہ علم کا مرکز ہماری جامعات کیا اپنے پورے علمی وسائل کو بروئے لاتے ہوئے اس تبصرے میں کوئی حک و اضافہ کر سکتی ہیں؟

##############################
https://www.facebook.com/mohammaddin.jauhar.7/posts/1095223507536301
’مولانا‘ فاؤسٹ کے رامشگر کی کلپنا (تیسری اور آخری قسط) ۔ تحریر: محمد دین جوہر - Jaeza

##############################
https://web.facebook.com/mohammaddin.jauhar.7/posts/871271159931538
کیا اسلام تلوار کے زور سے پھیلا ہے؟ (۱) محمد دین جوہر استعمار اپنے محکوم معاشروں کی نہ صرف نسل کُشی کی طاقت رکھتا ہے جو تاریخ سے ظاہر ہے، بلکہ اِن معاشروں کی ذہن کُشی کے بھی مکمل وسائل رکھتا ہے۔ نسل کشی کی طرح، ذہن کُشی بھی ایک سیاسی اور اجتماعی عمل ہے۔ جدید سیاسی طاقت اپنی ہیئت میں ایک بالکل نئی چیز ہے اور مادی (نسل کشی، تاراج وغیرہ) اور غیرمادی (ذہن کُشی، کلچر وغیرہ) چیزوں کے خاتمے اور پیداوار کے مکمل وسائل رکھتی ہے۔ افریقی مصنف تھیانگو نگوگی کے بقول استعماری غارت گری  میں یکساں نتائج کے لیے ’کلاس روم‘  ’ٹینک‘ کی پیروی میں نمودار ہوتا ہے۔ شمالی اور لاطینی امریکہ کے ریڈ انڈین معاشرے، آسٹریلیا اور نیوزی لینڈ کے دیسی معاشرے اور کچھ افریقی معاشرے نسل کشی کی تاریخی مثالیں ہیں۔ کئی ایک مسلم معاشرے نسل کشی کی اور بالمعموم ذہن کُشی کی بھیانک مثالیں ہیں۔ ذہن قوموں کی بقا کا لازمہ ہے۔ یہ ذہن کُشی ہی کا نتیجہ ہے کہ ہمیں آج تک جدید سیاسی طاقت کی ہیئت اور اس کے پیچھے کارفرما علمی تصورات سے بالکل ابتدائی سطح پر بھی کوئی واقفیت حاصل نہیں ہو سکی۔ نسل کشی سیاسی، معاشی اور عسکری  طاقت کا مظہر ہے، اور ذہن کُشی جدید علم کی غیرمعمولی کارگزاری ہے۔  ’اسلام تلوار کے زور سے پھیلا‘ کا قضیہ بھی استعمار کے جدید علمی وسائلِ ذہن کشی کی ایک مثال ہے۔ ذہن کشتگی کی حالت محکوم کے ’جبری تعاون‘ (coercive co-operation) کے بغیر ممکن نہیں ہوتی۔ ذہن کشتگی کے لیے محکوم کو اس بنیادی مفروضے پر یقین دلانا ضروری ہے کہ اس کا معاشرہ تو محکومی سے دوچار ہوا، لیکن اس کی علمی اور تہذیبی روایت مغلوب ہوئی اور نہ اس پر کوئی اثر مرتب ہوا۔  اقبالؒ نے اسی طرف اشارہ فرمایا ہے: مُلّا کو جو ہے ہِند میں سجدے کی اجازت ناداں یہ سمجھتا ہے کہ اسلام ہے آزاد! یعنی ’سمجھنے‘ کی ذہنی کارگزاری مکمل طور پر تاریخ اور روایت سے منقطع ہو جاتی ہے۔ یہ جاننا کہ ’اسلام آزاد ہے‘ کہ نہیں، روایت اور تاریخ سے رجوع کیے بغیر ممکن نہیں۔ اقبالؒ نے اس شعر میں مذہبی عمل اور مذہبی فکر میں ایک ضروری امتیاز پیدا کیا ہے۔ ’سجدہ‘ ایک مذہبی عمل ہے، اور  ’اسلام‘ سے مراد تعلیمات اسلامی اور افکار اسلامی ہیں۔ اقبالؒ کے بقول، ایک جزوی مذہبی عمل کی موجودگی سے یہ نتیجہ نکالنا کے اسلام کے تہذیبی افکار بھی آزاد ہیں نہایت نادانی کی بات ہے۔ استعماری غلبے نے جہاں بینی اور جہاں بانی کے ایسے تمام تہذیبی افکار کا خاتمہ کر دیا جو ہمیں دین سے حاصل ہوئے تھے یا اس سے براہ راست جڑے ہوئے تھے۔ ذہن کشتگی کی حالت سے نکلنے کی اولین شرط استعمار اور استشراق کی تاریخی حقیقت کا ادراک اور اس کی واقعیت کو تسلیم کر کے ذہن کو حالتِ انکار سے باہر لانا ہے تاکہ وہ کارِ علمی کا اپنا بنیادی وظیفہ سامنے لا سکے۔ ذہن کُشتہ انسان علم سے تمام انسانی نسبتوں سے محروم ہو کر طاقت کے کھیل کا حصہ بنتا ہے، اور اس کا محض آلہ کار بن جاتا ہے۔ مذہب کی اجتماعی اور معاشرتی اقدار اب صرف ہمارے حافظے میں باقی ہیں، اور ان کی علمی نسبتیں ہمارے ذہن سے مطلقاً ختم ہو چکی ہیں۔ یہ قضیہ کہ ’اسلام تلوار سے پھیلا ہے‘ استعماری دور سے چلا آنے والا ایک پرانا استشراقی موقف ہے۔ سنہ ۱۸۵۷ء کی جنگ آزادی میں شکست کے بعد برصغیر پاک و ہند میں جدید تعلیم کے پھیلاؤ کے ساتھ اس قضیے کی بھی اشاعتِ عام ہوئی اور یہ ایک ’ثقافتی سچ‘ کے طور پر ہمارے جدید ہوتے معاشرے میں عام ہو گیا۔ مسلمانوں کا اپنی تاریخ سے تعلق اور جدید ادراک بالعموم اسی قضیے کے تحت تبدیل ہوا ہے۔ ایسے قضایا سیاسی غلبے کے بعد، محکوم قوم کے شعور کی  نئی تشکیل کے لیے ضروری ہوتے ہیں۔ ان کا ’ہاں‘ اور ’ناں‘ میں جواب دیتے دیتے محکوموں کی علمی روایت منقلب ہو جاتی ہے اور تاریخ کا کوئی تناظر بھی باقی نہیں رہتا۔ (جاری)

##############################
https://web.facebook.com/mohammaddin.jauhar.7/posts/869290506796270
نہایت عظیم دانشور جناب مرزا حبیب کے ساتھ۔

##############################
https://web.facebook.com/mohammaddin.jauhar.7/posts/866316160427038
منشائیات، غائیات اور فرجامیات (۳) محمد دین جوہر غائیات (Teleology) کا مسئلہ بھی اصلاً  ’علمِ کامل‘ کی بنیادی ذمہ داری ہے۔ مذہبی علم اس ذمہ داری کو بخوبی پورا کرتا ہے۔ اور یہ بتاتا ہے کہ ’ہونے‘ کی غایت کیا ہے اور ’کرنے‘ کا مآل کار کیا ہے؟ اور یہ کہ ان غایات کو پورا کرنے کا طریقہ کیا ہے؟ جبکہ وجود کے ہونے کی غایت،  انسانی عمل کی غایت اور حرکتِ زماں کی غایت جدید علم ایک مفروضے سے قائم کرتا ہے۔ تاریخ اور معاشرے کی حرکت میں غایت کو Telos کہتے ہیں۔  Telos کے بغیر جدید تاریخی اور سماجی علوم کی تشکیل ممکن نہیں۔ جدید تاریخی اور سماجی علوم میں مفروضہ Telos نظریۂ ارتقا سے سامنے لائی جاتی ہے۔ ان علوم میں حرکتِ زماں کی منتہائی غایت، اور معاشرے اور تاریخ کے ارتقا کی غایت موجودہ مغربی تہذیب کا ظہور بیان کیا جاتا ہے۔ اس Telos کے بغیر مغرب کے پیدا کردہ تمام تاریخی اور سماجی علوم کا کوئی جواز باقی نہیں رہتا۔ یہ مفروضہ جدید تاریخی اور سماجی علوم کی نام نہاد ’معروضیت‘ کو سمجھنے کے لیے کافی ہے۔ اس میں دلچسپ پہلو یہ ہے کہ تمام سائنسی علوم Telos سے خالی ہیں، اور تمام سماجی علوم میں ارتقائی منزلیں اسی تہذیبی Telos کے تابع ہیں۔ فرجامیات (eschatology) دنیا کے ہر مذہب میں موجود ہے۔ وقت کا انسانی تجربہ دو چیزوں سے خالی نہیں ہو سکتا۔ ایک پچھتاوا، اور دوسرا خوف۔ گزرا ہوا وقت پچھتاوا اور حسرت ہے اور آنے والا وقت خوف اور دہشت ہے۔ یہ تجربہ فرد سے گزر کر انسانیت سے مختص ہو جائے تو اس کی نوعیت قیامتی (apocalyptic) ہو جاتی ہے۔ مذہب وقت کے انسانی تجربے میں موجود ان دونوں کا مداوا ہے۔ ایک بڑا مسئلہ یہ ہے کہ وقت اپنی نہاد میں موجود قیامتی ارتسامات سے خالی نہیں ہو سکتا۔ یعنی فرد کے اپنے خاتمے کا دھڑکا مرگ ہے، اور وقت کے خاتمے کا دھڑکا قیامت (apocalypse) ہے، اور یہ دھڑکا (foreboding) نفسِ انسانی کی فطری ساخت میں گندھا ہوا ہے۔ وقت کا سب سے دلچسپ پہلو یہ ہے کہ مغربی تہذیب اپنی تمام تر سیکولیرٹی (secularity) کے باوجود قیامتی ہول (apocalyptic dread) سے نجات نہیں پا سکی۔ مغربی علوم اور ٹیکنالوجی سے ادنیٰ واقفیت رکھنے والے اہلِ نظر بھی اس امر سے واقف ہیں کہ ان پر قیامتی ہول کی چھاپ کتنی گہری ہے۔  ایمان، وجود انسانی میں ساری ہو کر جاری رہنے والے وقت کا تریاق بھی ہے۔ مذہبی معنوں میں فرجامیات ایمان کا حصہ ہیں۔ فرجامیات تاریخی واقعات کو تقدیری اور تکوینی تناظر کے تابع رکھنے کی محکم تدبیر ہے۔ انسان اور وقت دونوں ایک ’دن‘ مالکِ یوم الدین کے حضور حاضر ہوں گے۔ ہماری دینی تعلیمات میں قربِ قیامت اور مختلف زمانوں میں ظاہر ہونے والے فتنوں کی تفصیلات کا تعلق فرجامیات ہی سے ہے، اور ایسے زمانے میں جب وقت کے کواڑ اکھڑ چکے ہیں مسلمانوں کے لیے نفسی استحکام کا باعث ہیں۔ الحمد للہ رب العلمین۔

##############################
https://web.facebook.com/mohammaddin.jauhar.7/posts/866315517093769
منشائیات، غائیات اور فرجامیات (۲) محمد دین جوہر جدید علوم میں اوریجن کا سوال سائنسی اور سماجی علوم میں یکساں طور پر موجود ہے۔ مثلاً سائنس مبدائے کائنات کے سوال کا جواب یہ دیتی ہے کہ کائنات خود بخود وجود میں آئی ہے۔ اب نیچرل سائنس ’مظاہر فطرت‘ کے مطالعے کے ساتھ ساتھ اپنے اس وجودی مفروضے کی تصدیق و تفصیلات بھی مسلسل جوڑتی رہتی ہے، یعنی سائنس میں کارفرما عقل اپنی کارگزاری کو ہر قدم پر  اپنے اس مفروضے کے تابع رکھتی ہے۔ یہ وجودی مفروضہ نیچرل سائنس کی بنیادی ’قدر‘ ہے، اور اس قدر کے بغیر جدید علم کی تقویم ہی ممکن نہیں ہے۔ یہی مسئلہ حیات کے اوریجن کا ہے، اور شعور کے اوریجن کا۔ معاشی، تاریخی اور عمرانیاتی علوم میں شعور اور عقل کی مکمل کارگزاری اسی اوریجن کی گرفت میں ہے۔  سائنس نے اوریجن کے مسئلے کو حل کرنے کے لیے دو کام کیے ہیں۔ ایک یہ کہ وقت کی تقویم کو انسانی نہیں رہنے دیا۔ انسانی معنوں میں وقت تکوینی، تقدیری، تاریخی اور تجربی ہے۔ اب وقت سائنسی یعنی ارضیاتی (geological) اور کائناتی (cosmic) ہے۔ یہ وقت سانپ کی طرح چاروں طرف رینگتا ہے اور ہر اُس چیز کو ڈستا ہے جو ”اوپر“ سے ہونے کا دعویٰ کرتی ہو، اور ہر اس چیز پر پھنکارتا ہے جو کسی ”اوپر“ کی یاد دلاتی ہو۔ وقت کے اس تصور نے انسانی شعور کو ویسے ہی جکڑا ہوا ہے جیسے اژدہا کسی جانور کو لپیٹ لیتا ہے۔ وقت کے جدید تصور نے انسانی شعور اور اس کے پیدا کردہ تمام علوم میں ایک ایسی افقیت داخل کر دی ہے جو انسان سمیت کسی چیز کو بھی مٹی سے اوپر اٹھنے نہیں دیتی۔   ہر جدید شعبۂ علم میں اوریجن کا مفروضہ اس علم کا وجود دہندہ بھی ہے، اور اصول تنظیم (organizing principle) بھی ہے۔ جب ہم ان علوم کا مطالعہ کرتے ہیں تو کچھ دھڑکا سا لگتا ہے کہ یہاں کچھ گڑبڑ ہے۔ یہ معلوم نہیں ہوتا کہ گڑبڑ کیا ہے۔ ہم نے اس کا حل یہ نکالا ہے کہ جہاں ’تشویش‘  محسوس ہوتی ہے، وہاں قرآنی آیات لکھ دیتے ہیں، اور باقی نصابوں کو مغربی علوم کے چربے سے بھر دیتے ہیں۔  ’علمِ کامل‘ کا بنیادی وظیفہ چیزوں کے اوریجن کے بارے میں بتانا ہے، اور یہ حقیقت کا علم بھی ہے۔ ’علم کامل‘ صرف مذہبی علم ہے، کیونکہ اس کا بنیادی وظیفہ حتمی سوالات کا جواب ہی ہے اور جو ہماری ایمانیات کا مدار بھی ہے۔ جدید علم مذہب کو رد کرنے کے بعد چیزوں کے اوریجن کے مسئلے کو مفروضات سے حل کرتا ہے۔ جدید علم اور مذہب کا تضاد بنیادی طور پر یہیں سے پیدا ہوا ہے اور ان معنوں میں جدید علم اور مذہب میں نہ صرف یہ کہ کوئی مشترکات نہیں ہیں بلکہ یہ ایک دوسرے کی ضد ہیں۔ اب مسلم ذہن کا یہ مسئلہ ہے کہ وہ بدیہیات کے ادراک اور ان کی حیثیت کے درست اندازے ہی کے قابل نہیں رہا تو اس طرح کی چیستاں سے اسے بھلا کیا سروکار ہو سکتا ہے؟ جب یہ صورتحال اس کے سامنے رکھی جاتی ہے تو وہ آگے سے جواب دیتا ہے کہ جدید علم کے منشائی مفروضات رد کر دیے جائیں اور جدید علم کے ’مچربات‘ سے اپنا ’پیٹ‘ بھر لیا جائے۔ یہی وہ طریقۂ کار ہے جو سرکاری سطح پر مجوزہ درسی کتابوں میں سامنے آتا ہے جہاں منشائی مفروضات کی جگہ قرآن مجید کی آیتیں لکھ دی جاتی ہیں اور آگے جدید علم کا چربہ لگا دیا جاتا ہے۔ یہ کام صرف وہی ذہن کر سکتا ہے جس کی علم سے کسی بھی طرح کی کوئی مناسبت باقی نہ رہی ہو۔ جدید علم میں منشائی مفروضات ہی اس کا اصولِ اول اور عقلی سانچہ ہیں، اس کے مقوم بھی ہیں اور اس کے مزاج اور منتہا کو متعین بھی کرتے ہیں۔ (جاری)

##############################
https://web.facebook.com/mohammaddin.jauhar.7/posts/866315040427150
منشائیات، غائیات اور فرجامیات (۱) محمد دین جوہر گزارش ہے کہ منشائیات (originary hypotheses/ questions of origin/ hypotheses of origin) اور غائیات (Teleology) علوم کے باقاعدہ شعبے نہیں ہیں، بلکہ علم و عمل اور وجود و شئون کے منابع اور ان کی منتہائی غایت پر ہمہ پہلو سوالات ہیں۔ نظری اور مذہبی دونوں طرح کے علوم میں یہ سوالات بہت بنیادی اہمیت کے حامل ہیں۔ منشا اور غایت کے سوالات، خود مظاہر فطرت کی ہیئت اور حرکیات پر وارد سوالات سے بالکل مختلف ہوتے ہیں۔ عقلی سوالات حدِ ادراک تک ہیں۔ مظہر فطرت کی ہیئت و حرکیات حدِ ادراک میں ہیں، لیکن ہر مظہر فطرت کا منشا و غایت حدِ ادراک میں نہیں ہے، اس لیے عقلی سوال کا موضوع بھی نہیں۔ منشا و غایت کے سوالات کی نوعیت حتمی سوالات (end questions) کی ہے، اس لیے وہ عقل کا موضوع بالکل نہیں۔ یہ سوالات انسان کے اقداری شعور (Axiological Consciousness) کے اقتضآت اور عقلی شعور کی ’پیچ و تاب‘ (anguish) کا اظہار ہیں۔ ان کا تعلق اصلاً ’وجودی موقف‘ یا ایمانیات سے ہے، اور اسی باعث دینی ہدایت میں منابع اور غایت کا موقف بالکل دوٹوک ہے۔  اوریجن اور غایت ہی کے سوالات میں یہ بھی بخوبی اندازہ ہو جاتا ہے کہ ’اقدار‘ اور علم کا باہمی تعلق کیا ہے، اور علم اقدار کا نطق کیونکر ہے۔ اوریجن اور غایت ہی کے محل پر یہ بھی معلوم ہو جاتا ہے کہ عقل کا گھر اور منزل ایک ہی ہوتی ہے، یعنی عقل صرف اسی چیز کی تصدیق اور تفصیل پر قادر ہے جسے یہ پہلے سے مانتی ہے، اور جسے مان کر یہ اپنے جاننے کے سفر کا آغاز کرتی ہے۔ ہر علمی موقف (epistemological stance) جس چیز کی تفصیلات پر مشتمل ہوتا ہے وہ اصلاً وجودی موقف (ontological stance) ہی ہوتا ہے۔ ان میں سے صرف ایک وجودی موقف حق ہے جو رسالتِ محمدی صلی اللہ علیہ و سلم کی عطا ہے۔ باقی تمام وجودی موقف نابودیت (nihilism) کے علاوہ کچھ بھی نہیں اور صرف انکاری اوٹ کا کام کرتے ہیں۔  مثلاً نیچرل سائنس مظاہرِ فطرت کے مطالعہ پر مبنی ہے۔ اس مطالعے کا اول اصول ہی مانعاتی ہے، یعنی سائنس کا آغاز مادہ/توانائی کا مطالعہ ہے، طریقۂ کار سائنسی ہے، فریم ورک طے شدہ ہے، وغیرہ وغیرہ۔ یہ سب عقلی کارگزاری ہے۔ لیکن عقل ابھی اپنے کام کا آغاز بھی نہیں کر پائی ہوتی کہ ایک سوال اٹھ کھڑا ہوتا ہے کہ یہ مادہ، یہ توانائی، یہ کائنات آئی کہاں سے ہے؟ سائنسی کارگزاری یقیناً عقلی اور ریشنل ہے، لیکن منشا/منبع/ اوریجن پر اٹھنے والا یہ سوال قطعی غیرعقلی ہے۔ یعنی کائنات کا اوریجن قطعاً کوئی مظہرِ فطرت نہیں، مشاہداتی نہیں، عقلی نہیں ہے، علمی نہیں ہے، اور انسانی حدِ ادراک سے باہر ہے۔ عقلاً یہ محال کو ممکن قرار دینے کی ضد ہے۔  لیکن لطف کی بات یہ ہے کہ عقل اس وقت تک حرکت نہیں کر سکتی، فعال نہیں ہو سکتی جب تک وہ اس سوال کا جواب نہ پا لے۔ یہ سوال عقل سے زیادہ گہرا ہے، اور عقل کا ہونا نہ ہونا اسی سوال سے متعین ہوتا ہے۔ اگر عقل کو شجر کہا جائے تو یہ سوال زمین ہے، اور عقل کو ہونے اور کرنے سے پہلے یہ زمین درکار ہے۔ اوریجن کے سوال سے پیدا ہونے والا جواب عقل کی حرکیات اور اس کے مقاصد کو متعین کرتا ہے۔ یہ سوال شعور کی ضرورت اور طلب سے پیدا ہوتا ہے، اور وجودی ہے۔ کوئی وجودی سوال حاصلاتِ عقل سے نہیں۔ ہر وجودی سوال مقتضیات شعور سے ہے۔  (جاری)

##############################
https://web.facebook.com/mohammaddin.jauhar.7/posts/865352770523377
تین سوالاتِ عام (open questions) کے ذریعے احباب سے رہنمائی کی درخواست: (۱) جدید دنیا مکمل طور پر مغرب/ جدیدیت کے افکار و اعمال کی پیدا کردہ ہے۔ آپ کے خیال میں بطور مسلمان کیا ہمیں تفہیمِ مغرب / تفہیم  جدیدیت کی کوئی ضرورت ہے یا نہیں؟ (۲) آپ کی رائے میں کیا دینی ہدایت کی موجودگی میں ہمیں تفہیمِ مغرب/ تفہیمِ جدیدیت کی کوئی ضرورت ہے یا نہیں؟ (۳) کیا تفہیمِ مغرب / تفہیمِ جدیدیت کے مقاصد صرف علمی ہیں، یا اس کے کوئی عملی مقاصد بھی ہو سکتے ہیں؟ نوٹ: اس سے قبل ”اسبابِ الحاد“ پر احباب سے رہنمائی کی درخواست کی تھی۔ اس کی خلاصہ رپورٹ بنانے میں بوجہ علالت تاخیر ہو گئی۔ امید ہے کہ یہ رپورٹ احباب کے ملاحظے کے لیے جلد تیار ہو جائے گی۔

##############################
https://web.facebook.com/mohammaddin.jauhar.7/posts/864695690589085
مذہب اور امن ”کیا اسلام امن کا مذہب ہے؟“ ہمارے ہاں اکثریت کا موقف ہے کہ ”اسلام امن کا مذہب ہے“۔ یہ قضیہ ثابت کرنے کے لیے عموماً لغت کا ہی سہارا لیا جاتا ہے۔ اس میں اندیشہ یہ ہوتا ہے کہ اگر یہ ”ثابت“ نہ ہو سکا تو پھر اس کا متضاد قضیہ ثابت ہو گا کہ ”اسلام جنگ کا مذہب ہے“۔ اور جدید استعماری قوتیں یہی ثابت کرنا چاہتی ہیں تاکہ وہ مسلمانوں کے خلاف اپنی مسلسل جنگی کاروائیوں کو جواز دے سکیں، اور دہشت گردی کو اسلام سے جوڑ سکیں۔ اس میں اصل بات کوئی نہیں کرتا کہ ”اسلام امن کا مذہب ہے/اسلام جنگ کا مذہب ہے“ ایک سیاسی ججمنٹ ہے جو اسلام پر وارد کرنے کی کوشش کی جا رہی ہے۔ اصل سوال یہ ہے کہ جدید سیاسیات اور جدید سیاست اسلام پر حَکم ہے یا اسلام جدید سیاسیات اور جدید سیاست پر حَکم ہے؟ گزارش ہے کہ بطور ہدایت اسلام، جدید سیاسیات اور جدید سیاست پر حکم ہے، یعنی آج کی دنیا میں جو سیاست رائج ہے، اس پر اسلام کی ججمنٹ درکار ہے۔ کیا ہم دین کی اجتماعی اقدار اور سیاسی افکار کے تناظر میں جدید سیاست کی ہیئت اور اس کے پس پردہ کارفرما فکر پر کام کی کوئی بات سامنے لانے کی استعداد رکھتے ہیں؟

##############################
https://web.facebook.com/mohammaddin.jauhar.7/posts/863150284076959
نیوزی لینڈ، قتلِ عام اور عظیم پُرسہ (۴) محمد دین جوہر   دنیا کے کم ترقی یافتہ ممالک میں ریاستی اداروں اور ان کی فرمانروائی کی صورتِ حال ناگفتہ بہ ہے۔ پاکستان اور دیگر مسلم معاشرے بھی ان گنت سیاسی اور معاشی مسائل کا شکار ہیں۔ کم ترقی یافتہ اور پس ماندہ معاشروں کے سیاسی جبر اور معاشی نا انصافی کے ماحول میں ایسی آرزؤں کا پیدا ہونا بالکل فطری ہے کہ ان کے حکمران بھی وزیرِ اعظم آرڈرن کی طرح ہوتے جو ترقی یافتہ اور منصفانہ معاشرے کے قیام کے ساتھ ساتھ، اعلیٰ اخلاقی مظاہر بھی سامنے لا سکتے۔ شاندار فرمانروائی کی طویل ترین روایت کے خاتمے اور رومانوی ماضی پرستی کی وجہ سے مسلمانوں میں یہ بھوک زیادہ گہری اور عام ہے۔ دینی سیاسی افکار کے انہدام، جدید سیاسی افکار سے سطحی واقفیت، عالمگیر سیاسی اور سرمائے کے نظام کے بارے میں خوش فہم تصورات اور استعمار و استشراق کے پروردہ رہنماؤں کی پستی نے مسلم سیاسی ذہن کو بالکل دیوالیہ کر دیا ہے اور وہ ”جاتا ہوں تھوڑی دور ہر راہرو کے ساتھ“ کے مصداق جہاں کوئی چشم التفات دیکھتا ہے، دھڑ سے وہیں بیٹھ رہتا ہے۔ اگر  چشمِ التفات ”ترقی یافتہ“ بھی ہو تو رالیں ہمارے پورے وجود سے بہتی ہیں۔ ہمارے دل اس قدر ٹوٹے ہوئے ہیں، ذہن اس قدر ماؤف ہیں اور بھوک اس قدر گہری ہے کہ ہم دلجوئی اور ہمدردی کے کسی بھی روشن گوشوارے کو اپنا پورا بیانیہ بنانے کے لیے بلکنے لگتے ہیں۔ وزیر اعظم آرڈرن کی دلجوئی تو ایسی تھی کہ گویا ہم اسی کی تلاش میں تھے۔ بس من کی مراد پالی، گوہر مقصود ہاتھ لگا، اور منزل اچانک مل گئی۔ مسلمانوں کی لاشیں گریں کہ ان کی سرزمینیں ویران ہو جائیں، ہماری بلا سے۔ بیانیے تاریخ کی کلائی مروڑ دینے والے ہاتھ رقم کرتے ہیں،  غمگسار ہاتھوں کی تھپک کے آرزومند لوری پہ راضی ہو جاتے ہیں۔ ہمارا مفلس سیاسی اور انسانی ذہن ابھی لوری اور بیانیے میں امتیاز کے قابل نہیں ہوا۔ ہمارے ہاں کسی سنجیدہ تجزیہ نگار نے دہشت گرد اور قاتل ٹیرنٹ کے منشور The Great Replacement کو ہاتھ بھی نہیں لگایا، حالانکہ اس میں مغرب کی ہم عصر سیاست اور اس کی پوری تاریخ جھلکتی، بلکہ پھنکارتی ہے۔ ٹیرنٹ کا بیان کردہ مغرب چونکہ ہمارے مفروضہ اور خیالی مغرب سے کوئی تعلق ہی نہیں رکھتا، اس لیے ہم اپنی خوش فہمی میں یہ فرض کرتے ہیں کہ وہ موجود ہی نہیں ہے۔ ہم تو جیسے  وزیر اعظم آرڈرن کے پرسے کی آس لگائے بیٹھے تھے، اور اس کے آتے ہی اپنے واحد اخلاقی اصول ”خذ ما صفا و دع ما کدر“ کا جھنڈا اٹھا کے دوڑ پڑے۔ ایسے میں ٹیرنٹ کے منشور کا ذکر کرنا بھی ہم نے بدمذاقی خیال کیا۔ ہمیں اندیشہ رہا کہ اس منشور کا ذکر کرنا ہماری اعلی اخلاقیات کو مشتبہ نہ بنا دے۔ سب سے دلچسپ حالت تو ”پکے مسلمان جدیدیوں“ کی رہی۔ ان کا تو پرانا موقف ہے کہ اسلام ”وہاں“ ہے، اور مسلمان ”یہاں“ ہیں، اور ”وہاں“ کسر صرف کلمے کی رہ گئی ہے۔ مغرب ان کا انسانی آئیڈیل تو ہے ہی، مذہبی آئیڈیل بھی ہے۔ ان کا ردعمل اور ہماری شامت اسی سانچے میں سامنے آئی ہے۔  گزارش ہے کہ ”اکانومسٹ“ نے سفید فام نسل پرستی پر اپنے تجزیے میں ٹیرنٹ کے منشور پر تفصیل سے لکھا ہے۔ جریدے نے اس امر کا اعتراف کیا ہے کہ ٹیرنٹ کے سیاسی خیالات ”انوکھے“ نہیں ہیں، اور وہی الفاط و خیالات مغرب کے قومی سیاستدانوں کی طرف سے سامنے آنے کی مثالیں پیش کی ہیں۔ ہفت روزے کے بقول منشور کے نسل پرستانہ تصورات اب نہ صرف مغرب کے مین اسٹریم سیاسی کلچر اور  زندگی کا حصہ ہیں بلکہ نیوزی لینڈ، اسٹریلیا، یورپ اور شمالی امریکہ کے نسل پرست سیاست دانوں اور انتہائی بائیں بازو کے رہنماؤں کے ہاں عام اظہار پاتے ہیں۔ یہاں اس امر کا ذکر کرنا ضروری ہے کہ تھیچر اور ریگن کے رجعت پسندانہ سیاسی موڑ کے بعد، فسطائی تصورات اور سفید فام نسل پرستانہ نظریات مغرب میں ایک نیو نارمل کی حیثیت اختیار کر چکے ہیں۔ ڈونلڈ ٹرمپ، ٹیرنٹ کا ہیرو بلاوجہ نہیں ہے اور ٹیرنٹ کی پسندیدہ پالیسیاں اس وقت غزہ میں بروئے کار لائی جا رہی ہیں اور بیت المقدس کی نئی شناخت نافذ کی جا رہی ہے۔  دہشت گرد ٹیرنٹ کے منشور کو نظرانداز کر کے، وزیر اعظم آرڈرن کے پرسے کو ہمارا نیا بیانیہ بنانے پر بضد احباب سے گزارش ہے کہ وہ اس منشور  کے ساتھ ”فرانسیسی منشور“ کو بھی ضرور دیکھیں، اور حال ہی میں فرانسیسی حکومت نے صیہون دشمنی اور سامیت دشمنی کو ہم معنی قرار دینے کا جو فیصلہ کیا ہے اس کو بھی پیش نظر رکھیں۔ ”فرانسیسی منشور“ ۲۱؍ اپریل سنہ ۲۰۱۸ء کو جاری کیا گیا تھا۔ اس منشور پر فرانس کی تین سو مقتدر اور معتبر شخصیات کے دستخط تھے جن میں مسلم دشمن سابق فرانسیسی صدر سارکوزی اور سابق وزیر اعظم بھی شامل ہیں۔ اس منشور کا روئے سخن سامیت دشمنی کے خلاف قوت بہم پہنچانا ہے۔ یاد رہے کہ سامیت دشمنی مغرب کی غیرمعمولی مستحکم سماجی اور ثقافتی روایت ہے۔ ہٹلر اور اس کی سیاست اس کا سب سے بڑا سیاسی مظہر ہے۔ فرانسیسی منشور بددیانتی اور مجرمانہ سیاست کا شاہکار ہے۔ اس میں new anti-Semitism نام کی کسی شے کو ازسر نو ڈیفائن کرنے کی کوشش کی گئی ہے۔ اس کا مقصد سامیت دشمنی کے ساتھ ”نیو“ کا سابقہ لگا کر اسے مسلمانوں کے ساتھ منسوب کرنے کی مذموم کوشش ہے۔ پھر اسے آڑ بنا کر نئی سامیت دشمنی اور صیہون دشمنی کو ہم معنی قرار دیا گیا ہے۔ صیہونیت ایک سیاسی فلسفے کے طور پر براہ راست مسلمان سے متعلق اور ان کو نیست و نابود کرنے کا سیاسی نظریہ ہے۔ فرانسیسی منشور کی آڑ ہی میں فرانسیسی حکومت نے صیہون دشمنی کو بھی سامیت دشمنی کا ہم معنی قرار دیا ہے۔ یہی وہ تناظر ہے جس میں فرانسیسی منشور نے قرآن مجید میں ترمیم کا مطالبہ کیا ہے اور یہود کے بارے میں آیات کو حذف کرنے کا مطالبہ کیا ہے، جو اس کے بقول ”نفرت“ کو فروغ دیتی ہیں۔  دہشت گرد ٹیرنٹ کا منشور جس سیاسی اور نسلی تصور کو سامنے لاتا ہے، وہ مغرب کی تہذیبی شناخت کا جزو لاینفک ہے، اور اس کی مرقع بندوق مغرب کے سیاسی عمل کی مستقل علامت ہے۔  جدید تاریخ کی سفاک واقعیت سے منقطع ہمارے مفلوج ادراک کا کمال یہ ہے کہ وہ عظیم پرسے کی اخلاقی سرسراہٹ کو محسوس کر سکتا ہے۔ لیکن جدید دنیا کی سفاک واقعیت اور اس کے پیچھے کارفرما فکر کو جاننے سے  قاصر ہے۔ افسوس کہ نیوزی لینڈ جیسے واقعات بھی ہماری مفلس اخلاقیات اور غلامی پر تشکیل یافتہ ذہن کو معروضی دنیا کا سامنا کرنے پر مائل نہیں کر سکتے۔  ۔۔

##############################
https://web.facebook.com/mohammaddin.jauhar.7/posts/859750261083628
نیوزی لینڈ، قتلِ عام اور عظیم پُرسہ (۳) محمد دین جوہر   کرائسٹ چرچ، نیوزی لینڈ، میں مسلمانوں کے قتلِ عام کا اہم ترین پہلو اس کے وقوع کا جغرافیہ ہے۔ ایک طے شدہ جغرافیے کے ساتھ مسلمانوں کا قتلِ عام جدید اور ہمعصر تاریخ کا معمول اور طاقت کے عالمی نظام کی بنیادی کارگزاری ہے۔ برینٹن ٹیرنٹ کا اصل جرم یہ ہے کہ اس نے ایک ایسے مؤثر ترین اصول کی سنگین خلاف ورزی کی ہے جو مسلمانوں کے قتل عام کے لیے مغربی سیاست میں متفق علیہ ہے۔ نیوزی لینڈ، آسٹریلیا، امریکہ اور کینیڈا تو قائم ہی ایسی سرزمنینوں پر ہوئے ہیں جنہیں مقامی آبادیوں کی نسل کُشی اور قتل عام سے خالی کرا کے یوروپی معاشروں کو آباد کیا گیا ہے۔ ان ”مستحکم کردہ“ جغرافیوں میں اب قتل عام کی اجازت نہیں، کیونکہ مغرب کی زیرِ قیادت، قتلِ عام اور نسل کشی ”غیرمحفوظ جغرافیوں“ میں منتقل ہو کر  بلا روک آج بھی جاری ہے۔ یہ ”غیرمحفوط جغرافیے“ لاطینی امریکہ، افریقہ اور ایشیا کے وہ علاقے ہیں جہاں دنیا کے کمزور معاشرے اور مسلمان آباد ہیں۔  اگر ان ”محفوظ جغرافیوں“ میں کوئی تارکِ وطن مسلمان کسی گورے کو مار ڈالے، تو اپنے ”غیرمحفوظ جغرافیوں“ میں ہمیں برے، اور اگر کوئی ٹیرنٹ مسلم تارکین وطن کا قتل عام کرے اور پرسہ بھی لِوا لائے، تو بھی اپنے ”غیرمحفوظ جغرافیوں“ میں ہمیں برے۔ یہ خودکار اصول بہت مؤثر اور سود مند ہے، اور اپنی تفہیم اور اطلاق میں ذہن کی ضرورت نہیں رکھتا۔ اس کے لیے پرسہ پرستی کا حامل ”قلبِ سلیم“ کافی ہے۔ ایک ایسی دنیا جس میں پانی گدلا کرنے کے سارے فیصلے بھیڑیے نے ہی کرنے ہوں، وہاں ایسے اصول ہی رواں ہو سکتے ہیں۔ میری تو مجال نہیں کہ پرسہ پرستوں کی رقتِ قلبی، رفعتِ فکری، بصیرتِ ذہنی، خشیتِ اخلاقی اور طلاقتِ لسانی کی تاب لا سکوں۔ پھر بھی مجھے ضد ہے کہ میں پرسے کو نیا بیانیہ کیسے مان لوں کہ ابھی قتل گاہیں تھمی نہیں ہیں؟ چشمِ قاتل میں نمی دیکھ کے میں دستِ قاتل کو کیسے فراموش کر دوں؟  مغربی تہذیب اپنے عملی اور سیاسی پہلوؤں میں غیرِ مغرب تہذیبوں اور معاشروں کی نسل کُشی اور قتل عام کی تہذیب ہے۔ مغرب کا یہ تہذیبی عمل سرمائے اور طاقت میں ایک ادارہ جاتی حیثیت حاصل کر چکا ہے۔ جدید علم اس کا خوش رنگ چہرہ اور جدید قانون اس کا جواز ہے۔ نیوزی لینڈ کی پوری تاریخ میں ایک لمحہ بھی ایسا نہیں ہے جب یہ مغرب کے اس تہذیبی پراجیکٹ میں بالفعل شامل نہ رہا ہو، اور آج بھی شامل ہے۔ گزشتہ دو دہائیوں میں جو مسلم ممالک اور معاشرے تہہ و بالا کیے گئے ہیں، ان میں بھی نیوزی لینڈ براہ راست شریک رہا ہے۔ اس کا براہ راست نتیجہ ”غیرمحفوظ جغرافیوں“ میں لاکھوں مسلمان بچوں، عورتوں اور مردوں کی ہلاکت ہے۔ اپنی ادارہ جاتی حیثیت کی وجہ سے مغربی پالیسی کو نسل کشی اور قتل عام کے طور پر دیکھنا بہت مشکل ہے۔ یہی صورتحال غیر مغربی ممالک کو معاشی طور پر تاراج کرنے کی ہے۔ چونکہ نسل کشی کے ساتھ ساتھ معاشی جبر و استحصال کو بھی ادارہ جاتی حیثیت دے دی گئی ہے اس لیے اسے لوٹ مار کے طور پر دیکھنا بھی ہمارے لیے بہت مشکل ہو گیا ہے۔ جمہوریت اور حقوق انسانی کے بیانیوں میں نسل کشی اوجھل ہو جاتی ہے اور ترقی کا بیانیہ لوٹ مار کو ڈھانپ دیتا ہے۔ یہی صورتحال برینٹن ٹیرٹ کے واقعے کے ساتھ پیش آئی ہے۔ برینٹن ٹیرٹ کا جرم یہ ہے کہ اس نے ایک طے شدہ اصول اور طریقۂ کار کی سنگین خلاف ورزی کی ہے۔ نائن الیون کے بعد مسلم معاشروں کی نسل کشی، لوٹ مار اور ان کی تباہی میں نیوزی لینڈ امریکہ اور دیگر یورپی ممالک کے ساتھ پرجوش طریقے سے شریک رہا ہے۔ برینٹن ٹیرٹ اگر یہی کام افغانستان، شام یا لیبیا وغیرہ میں کرتا تو اس کو شجاعت کے تمغے سے نوازا جاتا لیکن اس کی حماقت یہ ہے کہ اس نے مغرب کی جغرافیائی حدود میں پناہ گزین مسلمانوں کو خون میں نہلا دیا۔ مغرب کی جغرافیائی حدود میں یہ جرم ہے اور حدود سے پرے یہ پالیسی ہے۔ ٹیرنٹ نے یہ پردہ چاک کر دیا لیکن وزیر اعظم آرڈرن کا چہرہ ایسا روشن تھا کہ اندورنِ مغرب کی یہ حقیقی جھلک انہوں نے لمحوں میں ڈھانپ دی۔ میں وزیر اعظم آرڈرن کے چہرۂ روشن اور اس کے میڈیائی جمال کا قدردان ہوں لیکن میں آنسوؤں کے غبار میں مغرب کے اندروں سے نگاہیں نہیں ہٹا سکتا، کیونکہ کارِ تدفین ہمارا زورمرہ کا معمول ہے۔ میں یہ بیان حلفی دینے کے لیے بہر حال تیار ہوں کہ مغرب جس دن کمزوروں اور مسلمانوں کے معاشروں کو ویران کرنا موقوف کرے گا، میں خوش خصال و صاحبۂ جمال، خوش کلام و سرو اندام وزیر اعظم آرڈرن کے پرسے کو ضرور اپنا بیانیہ بنا لوں گا۔  امید ہے پرسہ پرست اپنے خاص لطفِ کریمانہ سے اتنی مہلت کا اہتمام تو فرما ہی دیں گے۔ میں اہل دانش سے یہ سوال ضرور پوچھنا چاہوں گا کہ وہ اس پرسے ہی کو میرا بیانیہ کیوں بنانا چاہتے ہیں؟ اور قاتل کی مرقع بندوق اور فصیح منشور پر کوئی بات کیوں نہیں کرنا چاہتے جبکہ  اسے ہر جگہ زیربحث لایا گیا ہے؟ قتل عام سے ٹیرنٹ کا ایک بڑا مقصد اپنے منشور کی تشہیر تھا۔ ”نئے بیانیے“ کے ذیل میں اس کو دیکھنا ضروری ہے۔  (جاری)

##############################
https://web.facebook.com/mohammaddin.jauhar.7/posts/1083646345360684
ماشاءاللہ سر بہت اعلٰی... سازشی تھیوری کو حکمت عملی کے طور پر استعمال کرنے کا ایک فائدہ یہ بھی رہتا ہے کہ اپنی خامیاں اور کمزوریاں چھپ جاتیں ہیں... اور بہت سے مکروہ حقائق کا سامنا کرنے کا کشت نہیں اٹھانا پڑتا، لیکن یہ بھی خام خیالی ہی ہوتی ہے اور سوا…See more

##############################
https://web.facebook.com/mohammaddin.jauhar.7/posts/1080582535667065
خاصا پیچیدہ لیکچر ہے خاص کر ابسرڈ کی روایت کا حوالہ تو مجھے ریلیونٹ نہیں لگا مذہب ہمارے تمام تر جمالیاتی منصوبوں کا معاون نہیں ہے مثال کے طور پر جنسی جمالیات میں مذہب ساتھ کھڑا نظر نہیں آتا آتا بھی ہے تو اپنے قوائد ضوابط سے قیود میں ایک خامی یہ بھی ہوت…See more

##############################
https://web.facebook.com/mohammaddin.jauhar.7/posts/1058368177888501
دو قومی نظریے پر اعتراض (۱) محمد دین جوہر جناب اعمش حسن عسکری نے میری ایک پوسٹ پر تبصرہ فرمایا ہے جس میں ”دو قومی نظریے“ کی ترکیب محض زیب داستاں کے لیے تھی، اور موضوع کچھ اور تھا۔  بہر طور میں ان کے لطف کریمانہ کے لیے ممنونیت کے ساتھ کچھ معروضات پیش کرنا چاہتا ہوں۔ وہ فرماتے ہیں: دو قومی نظریہ سچ ہے۔ لیکن آدھا سچ ہے۔ کسی آدھے سچ پہ ریاست اور ملک کی بنیاد رکھیں گے تو وہ اتنی ہی کمزور ہوگی جتنا اس کا نظریہ۔ دو قومی نظریہ کی متفقہ تشریح یہ ہے کہ برصغیر میں دو قومیں آباد تھیں اور ہیں۔ اور چونکہ مسلمان اور ہندو دو الگ قومیں ہیں۔ اس لیے ان کے لیے ایک الگ وطن ہونا چاہیے۔  اسی متفق علیہ تشریح کو ہی deconstruct کر لیتے ہیں۔  یہ سچ ہے کہ مسلمان اور ہندو الگ الگ قومیں ہیں۔ لیکن کیا یہ بھی سچ نہیں ہے کہ مسلمان اور سِکھ بھی دو الگ الگ قومیں ہیں۔ (مسلمانوں نے تاریخی طور پر ہندووں سے اتنی جنگیں بہرحال نہیں کیں جتنی سکھوں اور عیسائیوں سے۔) مسلمان اور عیسائی بھی دو الگ الگ قومیں ہیں۔ کیوں مسلمان کی تعریف ”ہندو“ کی نفی کی بنیاد پر رکھی جائے؟ مثلاً یہ کیوں نہیں کہا جاتا کہ مسلمان اور عیسائی بھی الگ الگ قومیں ہیں۔ اس لیے مسلمانوں کو ہر اس جگہ الگ وطن کا مطالبہ کر دینا چاہیے جہاں وہ عیسائیوں کے ساتھ رہ رہے ہوں۔ اگر یہ مان لیا جائے کہ ہندو اور مسلمان دو الگ الگ قومیں ہیں تو پھر یہ مان لینے میں کیا حرج ہے کہ پشتون اور سندھی دو علیحدہ قومیتیں ہیں۔ تامل اور گجراتی بھی دو علیحدہ قومیتیں ہیں۔ کشمیری اور بنگالی علیحدہ قومیں ہیں۔ اس تشریح کے مطابق تو یوں لگتا ہے کہ دو قومی نظریہ کے خالق اتنے جاہل تھے کہ انھیں ہندوستان میں بسنے والی دیگر قومیتوں کا علم تک نہیں تھا۔ یا وہ دیگر قومی شناختوں کا گلا گھونٹ دینا چاہتے تھے۔ دو قومی نظریہ یہاں تک سچا ہے کہ ہندوستان میں ہندو اور مسلم دو قومیتیں ہیں۔ لیکن پورا سچ یہ ہے کہ ہندوستان میں دو نہیں ہزاروں قومیں آباد ہیں اور صدیوں سے آباد چلی آئی ہیں۔ دو قومی نظریہ ایک حقیقت ہے لیکن اس وقت تک جب مذہب کو قومیت کی بنیاد مانا جاتا رہے۔ لیکن کیا قومیت کی عمارت صرف مذہب پر کھڑی کی جا سکتی ہے؟ کیا زبان و ثقافت اور رسم و رواج کو قومیت کی بنیاد نہیں کہا جا سکتا؟ زبان وثقافت کے اعتبار سے دیکھا جائے تو پنجابی اور پشتون بھی دو الگ قومیں ہیں۔ بنگالی اور کشمیری دو علیحدہ قومیں ہیں۔ بلتی اور ہنزئی دو الگ قومیں ہیں۔ اور ایک مذہب کے اندر بھی تفریق ہے۔ دلِت اور برہمن الگ قومیں ہیں۔ اور دو قومی نظریہ کی رُو سے ان ساری قوموں کے لیے الگ وطن ہونا چاہیے۔ یہاں تو صورتحال یہ ہے کہ ایک ملک میں بسنے والی چھوٹی قوموں کے وجود کو تسلیم ہی نہیں کیا جاتا بلکہ ان کے لیے جائز حقوق مانگنے والوں کو غدار کہہ دیا جاتا ہے۔  دو قومی نظریہ کے پرچارک بھی علمی دیانت کے اعلیٰ درجے پہ فائز ہیں۔ اس لیے کہ وہ آج سے ستر سال پہلے دیے گئے نظریے کی صداقت ثابت کرنے کے لیے مثالیں آج کی دیتے ہیں۔ اور پچھلی ستر سالہ تاریخ سے وہ مثالیں بُھلا دیتے ہیں جو اس نظریے کی عمارت کو بار بار گراتی آئی ہیں۔ وہ یہ بھول جاتے ہیں کہ بنگالی ہم مذہب ہونے کے باوجود ہم سے جدا ہوئے۔  پورا سچ یہ ہے کہ ہندوستان میں دو نہیں بیسیوں قومیں آباد تھیں۔ جن کا آپسی ربط نہ تو اتنا مضبوط تھا کہ کچھ قوموں کو یکجا کر ایک الگ ملک بنایا جائے نہ اس قدر کمزور تھا کہ ایک کو دوسری سے الگ کیا جائے۔  دو قومی نظریہ اس لیے بھی آدھا سچ ہے کہ یہ مسلمانوں کو ایک الگ قوم کے طور پہ متعارف تو کرواتا ہے لیکن ساتھ ہی ساتھ پاکستان کے قیام کے جواز کے طور پر بھی کام کرتا ہے۔ نتیجہ اس کا یہ ہوا ہے کہ ہم پاکستان میں بسنے والے غیر مسلموں کو وہ نمائندگی نہیں دے سکے جس کے وہ حقدار تھے۔  ہمیں کسی ”دو قومی“ نہیں بلکہ ایک ”کثیر قومی“ نظریے کی ضرورت ہے۔ (جاری) ۔۔

##############################
https://web.facebook.com/mohammaddin.jauhar.7/posts/1057737151284937
حرف مراد پر وہ تصویر لگائیں جو آپ کی فیس بک پر ڈی پی ہے ۔۔۔۔ اسکا امپیکٹ بہت مختلف ہوگا ۔۔۔۔

##############################
https://web.facebook.com/mohammaddin.jauhar.7/posts/1057175958007723
دیوالیہ سیاسی نظام قانونی فیصلوں سے جانبر نہیں ہوا کرتے۔ سیکولر قانون، طاقت اور سرمائے کی پلاسٹک پتلی کا نام ہے، اور یہ پتلی اپنی خفیف حرکت میں بھی راج دلارے کے اشارے سے غافل نہیں ہوتی۔ صاحبِ اشارہ کی شناخت البتہ سیاسی اعتبارات کا سفر ہے۔  استعمار سے متوارث طاقت کا پاکستانی نظام اب تاریخ کی منڈیر پر مڈبھیڑ میں ہے، اور ہمپٹی ڈمپٹی کے احوال اور حالات میں ہے۔ جہانِ تازہ، افکار تازہ کے بغیر ممکن نہیں اور ہمارے سارے افق ان سے خالی ہیں۔ خدا خیر کرے۔

##############################
https://web.facebook.com/mohammaddin.jauhar.7/posts/848118495580138
فیمینزم کا ایک پہلو فیمینزم مرد اور عورت کے رشتے کو طاقت کے تناظر میں دیکھنے اور طاقت کی شرائط پر تشکیل دینے کی جدوجہد ہے۔ یہ طاقت سیاسی اور سرمائے کی ہے۔ فیمینزم کا بنیادی ترین موقف ہے: Everything is political, hence the individual is political. اس تناطر میں عورت اپنے جینڈر کی وجہ سے فطرتاً less empowered ہے۔ لہذا عورت کی ایمپاورمنٹ، فیمینزم کا اصل ماٹو اور طاقت اور سرمائے کے سسٹم سے بنیادی مطالبہ ہے۔ اگر یہ سوال اٹھایا جائے کہ کیا عورت less empowered ہے، اور اگر ہے تو کیوں ہے؟تو اس کے جواب میں پورے کلچر، مذہب اور روایتی تصورات پر ذمہ داری عائد کی جاتی ہے۔ اور سسٹم سے مطالبہ کیا جاتا ہے کہ وہ نیچر کے پیدا کردہ عدم توازن کو درست کرے۔  ہر انسانی رشتہ قائم جمالیاتی (پسند ناپسند) اساس پر ہوتا ہے اور نبھتا اخلاقی بنیادوں پر ہے۔ مذہبی معنوں میں ہر دو انسانوں کے مابین تیسرا خدا ہے۔ لیکن فیمینسٹ تناظر میں یہ تیسرا، سسٹم ہے۔ یعنی مرد اور عورت کا رشتہ ”پولیٹیکل“ ہے، یعنی طاقت کی اساس رکھتا ہے، یعنی قانونی ہے، لہذا سسٹم قانون سازی کے ذریعے اس کو ریگولیٹ کرنے کی ذمہ داری پوری کرے۔ یہ اصلاً انسانی رشتے، ہر انسانی رشتے، کے خاتمے کا اعلان ہے۔ اسی باعث مغرب میں باپ بیٹی، بہن بھائی اور ماں بیٹے کا رشتہ سیاسی تقویم حاصل کر کے جمالیاتی اور اخلاقی، یعنی ہر انسانی معنی میں ختم ہو چکا ہے۔  اس میں اہم پہلو یہ ہے کہ حیات اور نیچر نے مرد اور عورت کو یکساں ایمپاور نہیں کیا۔ فیمینزم نیچر کی درستی کا مطالبہ ہے۔ ”ایک فرد، ایک ووٹ“ کے اصول پر قائم مغربی سیاسی نظام، اور ”ایک نوکری، ایک پیٹ“ کے اصول پر قائم مغربی سرمایہ دارانہ نظام نے اس مطالبے کو بخوشی پورا کیا ہے تاکہ فرد، فرد معاشرے سے مزاحمت کے تمام انسانی وسائل کو حتمی طور پر ختم کر دیا جائے۔  فیمینسٹوں کا حالیہ مظاہرہ کوئی نئی چیز نہیں ہے، یہ صدیوں پرانا ہے۔ فرق مغرب کی ہارڈ پاور اور سوفٹ پاور کا ہے۔ ایسٹ انڈیا کمپنی کے بحری جہاز کبھی ایسے ہی دھوم دھڑکے سے  ہماری بندرگاہوں پر لنگر انداز ہوا کرتے تھے، جیسے ہمارے گھر آنگن نے یہ مظاہرہ دیکھا ہے۔ جب تک ہم پوری طرح نہیں ”سمجھیں“ گے، ان کی بندوقیں، نطریے اور کلچر مفتوح منزلوں کی طرف محو سفر  رہیں گے، اور عالمگیر سسٹم میں ہمارے تمام تر تہذیبی وسائل نچڑتے رہیں گے۔

##############################
https://web.facebook.com/mohammaddin.jauhar.7/posts/844429015949086
مواخات اور امت مواخات ایک اخلاقی اور سماجی تصور ہے، جبکہ امت ایک سیاسی تصور ہے۔ مسلمانوں کی مذہبی اور فکری اقلیم میں یہ دونوں تصورات پوری جامعیت سے موجود ہیں، اور مسلمانوں کی self-perception کا لازمی جزو ہیں۔ شاید ہی کوئی باشعور مسلمان مواخات کی اخلاقی تعلیمات سے ناواقف ہو اور امت کے اجتماعی اور سیاسی تصور سے لاعلم ہو۔ سوال یہ ہے کہ کیا عصر حاضر میں کوئی ایسی معاشرت موجود ہے جو مواخات کا مصداق ہو؟ یا کوئی ایسی سیاسی اکائی موجود ہے جسے امت کے تصور سے منسوب کیا جا سکے؟ اس میں کوئی شک نہیں کہ شکست اور جدیدیت کے پیدا کردہ مؤثرات کی وجہ سے مسلم معاشروں میں کوئی ایسا معاشرتی اسٹرکچر باقی نہیں رہا جو بالعموم مواخات کا مصداق کہلا سکے، اگرچہ اس کے متفرق مظاہر کثیر ہیں۔ اس میں بھی کوئی شک نہیں کہ امت ایک سیاسی تصور کے طور پر موجود ہے لیکن ہم عصر دنیا میں کوئی سیاسی اور تہذیبی واقعیت نہیں رکھتی۔  جس طرح ہر اخلاقی تصور اپنے تحقق کے لیے تسلیم و ارادے کا متقاضی ہے، بعینہٖ ہر سیاسی اور اجتماعی تصور واقعاتی حقیقت بننے کے لیے سیاسی قوت کا جائز مطالبہ رکھتا ہے۔ امکانی طور پر، مسلم دنیا میں سیاسی طاقت کے کسی بڑے مرکز کے سامنے آتے ہی امت پھر سے ایک تہذیبی  حقیقت بن سکتی ہے۔ ہر سیاسی تصور تہذیب بننے کا فطری میلان رکھتا ہے، اور تہذیب صرف تصور یا سیاسی فکر کا نام نہیں ہے، بلکہ ایک تاریخی واقعیت بھی ہے۔  تصور اور سیاسی طاقت کا بیک آن جمع ہو جانا ہی تہذیب کو تاریخ کے دھارے میں لا کر اسے ”قوانین تاریخ“ کا پابند بنا دیتا ہے۔ ”قوانین تاریخ“، معاشروں اور تہذیبوں پر اپنا اطلاق ضرور رکھتے ہیں، لیکن فکر اور علمی تصورات سے اہم نسبتوں کے باوجود ان پر ججمنٹ نہیں ہو سکتے۔  اب اگلا سوال یہ ہے کہ کیا واقعاتی صورتحال کے جبر میں ہمیں اپنے دینی اور تہذیبی تصورات سے دستبردار ہو جانا چاہیے؟ یہ بے حمیتی ہے۔ یا جدید معاشرت اور جدید سیاست کے ایسے واقعاتی مظاہر کو ان کا مصداق قرار دے دینا چاہیے جو ان کی ضد ہیں؟ یہ خود فریبی ہے۔ یا ہمیں اپنے دینی اور تہذیبی تصورات کو لے کر جدید تاریخ کا سامنا کرنا ہے؟ یہ مزاحمت ہے۔ عصر حاضر منتظر ہے کہ ہم بے حمیتی، خود فریبی اور مزاحمت میں سے کسے اصلِ حیات کے طور پر اختیار کرتے ہیں!

##############################
https://web.facebook.com/mohammaddin.jauhar.7/posts/843301226061865
پاکستانی تاریخ کا اپنے مرکز کی طرف ایک قدم اٹھانا بھی ردِ استعمار کا عمل ہے۔ اپنی تاریخ کو رچرڈ  ویلزلی اور چارلس کیننگ کی بجائے ٹیپو سلطان اور بہادر شاہ ظفر کے حوالوں میں تلاش کرنا ہی ملی حمیت کی بازیافت ہے۔

##############################
https://web.facebook.com/mohammaddin.jauhar.7/posts/839461406445847
محترم عمار خان ناصر صاحب اور مکالمے کی نفسیات (۵) محمد دین جوہر نظری علمی گفتگو میں اصل اہمیت موضوع سے متعلق ہونے کی ہوتی ہے، اور صحیح و غلط کا تعین دلیل سے ہوتا ہے۔ نظری گفتگو کا مطلب ہی یہ ہے کہ چیزیں طے شدہ نہیں ہیں۔ استناد طے شدہ چیزوں کا نام ہے۔  اس لیے ہمیں کسی طرح کے استناد کی، بھلے وہ جعلی ہو یا اصلی، سرے سے کوئی ضرورت ہی نہیں ہے۔ میری پوزیشن کو کوئی دلیل سے قبول کر لے تو مہربانی ہے اور کوئی رد کر دے تو اس کی آزادی ہے۔ میری حیثیت پر کوئی فرق نہیں پڑتا۔ عمار خان ناصر صاحب تو ایک مذہبی عالم کے طور پر بات کرتے ہیں، اور مذہبی عالم کے لیے روایتی استناد کی اہمیت سے ہر کوئی واقف ہے۔ لیکن وہ جس ایجنڈے پر کاربند ہیں، اس کو تو کوئی نظری یا مذہبی استناد حاصل ہی نہیں ہے، اس لیے  استناد کا مسئلہ ان کے ہاں ایک گلٹ (guilt) کے طور پر ظاہر ہوا ہے، اور حسب معمول منسوب میری طرف ہوا ہے۔ اس کا منبع بھی وہی استعماری اخلاقیات ہے۔ ”ماڈرن اسلام“ یا ”اسلامک ماڈرنزم“ ایک معروف اور متفق علیہ مبحث و موضوع ہے، ہر رنگ و نسل کے اہل علم اس پر داد سخن دیتے ہیں، اور مسلم معاشرے میں اس کے حاملین جیسے کہ محترم عمار خان ناصر صاحب خود ہیں، معلوم و معروف ہیں۔ اس میں اصل سوال یہ ہیں کہ جدیدیت اور ماڈرن اسلام کی نسبتیں کیا ہیں؟ جدیدیت کے اثرات نے اسلام کی تعبیرات کو کیسے متاثر کیا؟ جدیدیت کے روبرو اسلام اپنی اساسات کو کہاں تک باقی رکھ سکا؟ جدیدیت کے اثرات عقیدے کی تبدیلی اور نئے سیاسی تصورات میں کیسے ظاہر ہوئے؟ وغیرہ وغیرہ۔ یعنی جہاں سوالات پوچھنا ضروری ہیں، وہاں ممنوع ہیں۔ اور جہاں ضروری سوالات اٹھائے جا رہے ہیں، وہاں ان کے خیال میں negativity ہے۔  یہ کیسے ممکن ہے کہ متجددین کی حق پرستی ان کی استعماری اخلاقیات سے باہر نکل سکے؟ محترم عمار خان ناصر صاحب چونکہ لبرل ماڈرن عالم ہیں، اس لیے چودھاری بات چلانے کے ماہر ہیں، اور ”حدیث دیگراں“ کا ہنر بھی خوب جانتے ہیں۔ ان کا مسئلہ یہ ہے کہ وہ جدید علم کو بھی اپنی مستعار استعماری اخلاقیات ہی کی نوع سمجھتے ہیں۔ اخلاقیات اصلاً کچھ نفسی اقدار کو محیط ہوتی ہے، اور انسانی رویوں اور نفسیاتی مظاہرات کو اپنا موضوع بناتی ہے۔ وہ چونکہ اس نئی استعماری اخلاقیات پر ایمان کامل رکھتے ہیں، اور جدیدیت کی بحث کو اسی تناظر میں دیکھنے پر بضد ہیں، اس لیے ان کی کاوشِ تفکر کے نتائج پہلے سے طے شدہ ہیں۔  آنجناب ایک جگہ ارشاد فرماتے ہیں کہ ”سیاسی طاقت“  کے سوال کو ”فکری بحثوں“ سے الگ نہیں کیا جا سکتا۔ شاید اسی لیے وہ ’علمی گفتگو‘ کے امکانات سے مایوس ہو چکے ہیں، اور استعماری اخلاقیات کی نفسیاتی ذمہ داریاں نبھا رہے ہیں۔ لیکن ”ہمارے تناظر“ (شکر ہے ”ہمارے/ہماری“ کی واپسی تو ہوئی) میں یہ ضرور دریافت کرنے میں کامیاب ہو جاتے ہیں کہ ”طاقت اور فکر کا تعلق اس ہمہ جہت فرقہ واریت میں ظاہر ہوتا ہے جو استعماری دور کے بعد ”ہماری تقدیر“ بنی ہوئی ہے۔“ یہ بھی ان کی استعماری اخلاقیات کی ایک نفسیاتی دریافت ہے کیونکہ یہاں بھی وہ ”لہجوں کی تلخی، نیتوں اور عزائم کی کھوج“ وغیرہ جیسے نفسیاتی پہلوؤں میں زیادہ دلچسپی رکھتے ہیں۔ فکری اور تاریخی صورت حال ”کیا“ متعین کرنے کی اول علمی ذمہ داری کو وہ سرے سے قابل اعتنا نہیں سمجھتے۔   آخر میں ہم سب کے لیے ضروری ہے کہ ”اہل حسد“ سے بچتے ہوئے عمار خان ناصر صاحب کی بصیرت پر بھروسہ کریں۔ وہ فرماتے ہیں کہ ”میں علی وجہ البصیرت یہ کہتا ہوں اسلامی علمی روایت سے پھوٹنے والا ’فکری انتشار‘ اس وقت اس ’جمود‘ کے لیے ایک تریاق کا حکم رکھتا ہے“۔ جب روایت محض انتشار ہو، حاضر جمود ہو تو کیا مستقبل جدیدیت نہ ہو گی؟ یقیناً اہل نظر کے لیے اس بصیرت میں بڑی نشانیاں ہیں۔ التماس صرف یہ ہے کہ ”بصیرت“ کی مراد کو استعماری اخلاقیات کی نفسیاتی ترجیحات تک محدود رکھا جائے۔ ۔۔۔

##############################
https://web.facebook.com/mohammaddin.jauhar.7/posts/839459989779322
محترم عمار خان ناصر صاحب اور مکالمے کی نفسیات (۴) جدید اخلاقیات اور علمی مکالمہ لارڈ میکالے کا ارشاد تھا کہ برصغیر کے مذاہب بالکل ردی اور توہم پرستانہ ہیں، عقل کے خلاف ہیں، اور ترقی میں رکاوٹ ہیں۔ اسی باعث استعماری حکومت نے ایک نئی اخلاقیات متعارف کرائی۔ مسلم معاشرے میں نئی اخلاقیات کے بڑے پرچارک ماڈرنسٹ علما ہی تھے، جن کے سرخیل آقائے سرسید ہیں۔ ان کے افکار سے واقف اہل علم بخوبی جانتے ہیں کہ ان کا بنیادی ورلڈ ویو مذہبی نہیں اخلاقی ہے۔ استعماری حکومت کے ثقافتی وسائل اور جدید تعلیم کی وجہ سے نئی اخلاقیات کو معاشرے پر مسلط کرنے میں بالعموم کامیابی حاصل ہوئی۔ جدید استعماری اخلاقیات کا اصل مقصد تو مذاہب میں مشترک اخلاقی مقاصد پر زور دے کر مذاہب کو کمزور اور غیر اہم بنانا تھا اور آخر کار ان کی replacement تھا۔ اگرچہ مذاہب کا خاتمہ تو نہ کیا جا سکا،  لیکن نئی اخلاقیات نے مقامی مذاہب پر گہرا اثر ڈالا اور ان کے ادراک ذاتی (self-perception) کو بنیاد میں بدل دیا۔ یہی وہ اثرات تھے جن میں اسلام کا مکمل ہدایت ہونا اوجھل ہو گیا اور اسے  ”ایک مکمل ضابطۂ حیات“ کہا جانے لگا۔ اب ہر طرف نوبت بجنے لگی کہ  Islam is a complete code of life. واضح رہے کہ ”کوڈ“ ہمیشہ اخلاقی اور قانونی ہوتا ہے۔ حاضر و موجود سیاسی طاقت سے ”کوڈ“ کی نسبتیں براہ راست اور معلوم ہوتی ہیں، جبکہ حق سے موہوم۔ یہی وہ  استعماری اور ’اخلاقی‘ اثرات ہیں جن میں اسلام کو مکمل ہدایت اور واحد حق کہتے ہوئے ماڈرنسٹ اخلاقیوں کا گلا رندھ جاتا ہے، اور ان کے صبح و شام کلبلاتے رونگٹے بیٹھ جاتے ہیں۔ آقائے سرسید نے جس ”ماڈرن اسلام“ کی تشکیل کی اس کو گھٹی اسی استعماری اخلاقیات کی دی گئی تھی۔  ”ماڈرن اسلام“ کا پورا ڈسکورس دو اہم پہلو رکھتا ہے۔ مغرب اور جدیدیت کے سامنے یہ اپنی نہاد میں collaborative  اور co-optative ہے۔ مسلم معاشرے کے روبرو یہ judgmental ہے اور یہ ججمنٹ آقائے سرسید کے تتبع میں اغلباً اخلاقی اور نفسیاتی ہے، فقہی نہیں ہے۔ محترم عمار خان ناصر صاحب کا اوڑھنا بچھونا چونکہ ”ماڈرن اسلام“ ہے جس میں لبرلزم کا تڑکا بھی لگا ہوا ہے، اس لیے ان کے ہاں بھی دو بڑے مظاہر یہی ہیں۔  ”ہمارے“ روایتی علما کے ہاں بنیادی چیز تقویٰ اور اس کے روایتی تصورات ہیں، جبکہ ماڈرنسٹ علما نئی استعماری اخلاقیات کے اسیر ہیں اور جس میں تقویٰ کے عباداتی پہلوؤں کی کچھ رعایت رکھی گئی ہے۔ ماڈرنسٹ علما کے نام نہاد علمی مباحث میں اصل مسئلہ یہ نئی اخلاقیات ہے، علم نہیں ہے۔ علم اور علمی مباحث کا تعلق public domain سے ہے، جبکہ اخلاقیات نجی، خانگی اور سماجی ڈومین تک محدود ہوتی ہے۔ علم کے مصداقات اور اطلاقات کا تعین پبلک ڈومین میں رہتے ہوئے سامنے لایا جا سکتا ہے، لیکن اخلاقیات کا نہیں۔ اخلاقیات کے مصداقات اس دائرے تک سفر ہی نہیں کر سکتے، اس لیے وہ لازماً ذات و نفسیات پر فتاویٰ میں ظاہر ہوتے ہیں جیسا کہ محترم عمار خان ناصر صاحب کے عمل میں سامنے آ رہا ہے۔ وہ فرماتے ہیں کہ ”بہرحال، اگر آنجناب زاویہ نظر کی نیگٹویٹی کو عارضی طور پر معطل فرما کر غور کر سکیں…“۔ میری ’علمی‘ ذمہ داری اب یہ رہ گئی ہے کہ آنجناب کی اس قیمتی [اخلاقی] نصیحت پر ان کا شکریہ ادا کروں۔ لیکن انہوں نے ”بہرحال“ کی بندہ پروری بھی کی ہے، اس پر میں بیش از بیش ممنون ہوں، کیونکہ نصیحت کا جواب شکریہ ہی ہوتا ہے۔  (جاری)

##############################
https://web.facebook.com/mohammaddin.jauhar.7/posts/839459506446037
محترم عمار خان ناصر صاحب اور مکالمے کی نفسیات (۳) محمد دین جوہر محترم عمار خان ناصر صاحب نے اپنے مضمون کے شروع ہی میں فرما دیا تھا کہ ”یہ فرق صرف انفعالی ردعمل اور ذہنی رویے تک محدود نہیں” اور مجھے ان کی علم دوستی اور لبرل استعماری اخلاقیات سے یہی امکان تھا کہ آخر میں بات کٹکھنی نصیحت اور ججمنٹ پر ہی ختم ہو گی۔ اس موضوع پر گفتگو کرتے ہوئے وہ مسلسل ”پریشانی“، ”کرب“، ”وجودی کرب“، ”اضطراب“، ”جبر“، ”ہمدردی“، ”فرسٹریشن“، ”نفسیاتی“، ”نفسیاتی سہاروں“، ”نفسیاتی مشترکات“ وغیرہ کی تراکیب استعمال فرماتے رہے ہیں۔  اس سے مجھے بخوبی اندازہ ہو رہا تھا کہ ان کی دلچسپی موضوعات کے علمی پہلوؤں میں کس حد تک ہے، اور ان کا اصل ایجنڈا کیا ہے۔ سب سے دلچسپ صورت حال اس وقت پیدا ہوئی جب وہ فرماتے ہیں کہ ”عقیدہ اور عبادات وغیرہ میں علماء کی تقلید کو بطور چھتری استعمال نہ کریں اور نہ فرق کی نشان دہی پر ’’نالج پالیٹکس’’ جیسے نفسیاتی سہاروں کی طرف لپکیں۔ جدیدیت کے حوالے سے جتنا جرات مندانہ آپ کا موقف ہے، اتنی ہی اخلاقی اور فکری جرأت اس پر پوزیشن لینے میں بھی تو دکھائیں۔ اپنا استناد خود پیدا کریں، جعلی استناد کا سہارا تو نہ لیں۔“ اب اس نصیحت کے سامنے میں سوائے حاضر جناب کہنے کے اور کیا عرض کر سکتا ہوں؟ لیکن اپنے ڈسکورسی جلال میں ”ہماری“ نیازمندی کو وہ نہ جانے شرف قبولیت بخشیں بھی کہ نہیں؟ اب تک احباب پر یہ بات یقیناً واضح ہو گئی ہو گی کہ عمار خان ناصر صاحب کی پوری تحریر ”کیوں“ کی تفتیش اور جواب طلبی سے پیدا ہونے والی مذہبی ادعائیت اور اخلاقی کروفر کے اظہار پر کھڑی ہے، اور کوئی علمی بات کرنا ان کے پیش نظر نہیں ہے۔ اب میں کیا بتاؤں کی ہوا کیوں چل پڑی، سورج کیوں ڈوبا، بارش کیوں برسی؟ وسوسے کی طرح سرعت سے پھیلتی یہ تحریر نفسیاتی تلازمات کے تار عنکبوت بھی ساتھ بُنتی چلی جاتی ہے۔ لیکن ”کیوں“ مرکز یہ تحریر اہل علم کے لیے ”کیوں“ زدہ کئی سوالات ضرور چھوڑ جاتی ہے کہ ہمارے ہاں ہر مکالمہ ”کیوں“ کے تفتیشی بھنور میں ”کیوں“ ڈوب جاتا ہے؟ وہ اعتراض سے گزر کر اختلاف کو موضوع ”کیوں“ نہیں بنا پاتا؟ مکالمے کا اخلاقی کروفر نیتوں کے غار میں تارِ عنکبوت بُننے ہی کو ”کیوں“ قابل فخر سمجھتا ہے؟ وغیرہ وغیرہ۔ میرے نزدیک اس تحریر کے مفروضہ علمی محتویات سے کہیں اہم ان اخلاقی مزعومات کو دیکھنا ہے جن کو یہ آگے بڑھا رہی ہے۔ (جاری)

##############################
https://web.facebook.com/mohammaddin.jauhar.7/posts/839458339779487
محترم عمار خان ناصر صاحب اور مکالمے کی نفسیات (۲) محمد دین جوہر محترم عمار خان ناصر صاحب کو اس صورتحال میں اندازہ نہیں ہو رہا کہ وہ علمی گفتگو کر رہے ہیں یا اپنی حیثیت جتا رہے ہیں۔ ان کی پوری تحریر ان کی حیثیت کے اسی احساس سے پیدا ہوئی ہے۔ اس میں علم کی کچھ بات نہیں، بس وہ اپنی اخلاقی تزویرات کے تانے میں نفسیاتی تاویلات کا بانا لگاتے جا رہے ہیں، تاکہ آخر میں فتوے کی گاڑھی کھڈی تیار ہو جائے۔ میں معروف علمی شرائط پر ان سے گفتگو کو سعادت سمجھتا ہوں، جس میں انہیں کبھی دلچسپی نہیں رہی۔ لیکن ”کیوں“ مرکز سوالات چونکہ ”مکلف“ ہونے کو موضوع بناتے ہیں، اس لیے ان کا جواب دینے سے قاصر ہوں۔ لبرل ماڈرنسٹ علما تو گھر کے بھیدی ہیں، اور تفتیشی سوالات اٹھانا ان کی روش بھی ہے۔  ”کیوں“ مرکز تفتیش کا مقصد کبھی علم نہیں ہو سکتا۔ یہ فرد جرم عائد کرنے کا طریقۂ کار ہے۔ ایسی تفتیش کا فائدہ یہ ہوتا ہے کہ ”علمی بحث“ کا التباس پیدا کرنے میں کامیاب ہو جاتی ہے۔ جب غیرعلمی، ثقافتی اور طاقتی ذرائع سے یہ التباس مشتہر ہو جاتا ہے تو پھر ججمنٹ آتی ہے۔ اب مخاطب کی ذمہ داری یہ رہ جاتی ہے کہ وہ صفائیاں دیتا پھرے۔ مجھ پر یہ تازہ ذمہ داری آن پڑی ہے کہ میں اب اپنی negativity کی صفائیاں بھی ان کی خدمت میں پیش کروں! اصل میں نئی استعماری اخلاقیات کی کل جمع پونجی یہی ہے، اور جسے استعمار و استشراق نے  blaming the victim   کے عنوان سے بہت تفصیل دے رکھی ہے۔ اب تمام سیکولر لبرل اہل علم  اور لبرل ماڈرنسٹ علما اسی موقف کو آگے بڑھاتے ہیں۔ ان کے ہاں مستقل ہاہاکار یہ ہے کہ اگر امریکہ نے افغانستان یا عراق یا لیبیا کو جو برباد کیا اور لاکھوں لوگوں کو جو قتل کیا ہے، تو اس کے ذمہ دار یہ ملک اور معاشرے خود ہیں۔ یا مسلم دنیا میں جو اودھم مچا رکھا ہے، اس کی وجہ بھی مسلمان خود ہیں۔ اس اخلاقیات کی بنیادی سرگرمی استعمار کو ہر تنقید سے محفوظ رکھنا ہے۔ حالانکہ یہ استعماری اخلاقیات، سفاکی کی نئی ثقافتی تشکیل ہے، اور محترم عمار خان ناصر صاحب اس کے آزمودہ ہتھکنڈے مجھ ناچیز پر بھی آزما رہے ہیں۔ یہ بلا وجہ نہیں ہے کہ وہ مجھے ”بے رحمانہ“ کا veiled threat پہنچانا اپنے فرض منصبی کا حصہ سمجھتے ہیں۔  ان کے بنیادی سوالات ”کیوں“ مرکز ہیں۔ ملاحظہ فرمائیے: (۱) ”تو ایسا کیوں ہوا کہ مذہبی علوم سے تعلق رکھنے والے طبقے میں تطبیق و مطابقت کا رجحان پختہ ہوتا چلا گیا، جبکہ مزاحمت اور قومی ودینی حمیت کی اصل اور مستند اسلامی اسپرٹ نے اپنے مسکن کے لیے روایت پسندوں کے قلب ودماغ کو چننا زیادہ مناسب خیال کیا؟“ (۲)  اور ”آخر کیا وجہ ہے کہ روایتی مذہبی علوم سے وابستہ طبقے نے بطور طبقے کے ان علوم سے صحیح راہ نمائی لینا چھوڑ دی اور یہ سعادت کلیتاً روایت پسندوں کے حصے میں [کیوں] آ گئی کہ وہ ان علوم کی تدریس وتحقیق سے متعلق نہ ہونے کے باوجود زیادہ صحیح اور مستند مذہبی پوزیشن اختیار کر سکیں؟“ (۳) اور ”اگر یہ اجتماعی بے حمیتی کا مسئلہ ہے جس کا روایتی علوم سے وابستہ طبقہ شکار ہے تو پھر سوال اور بھی گمبھیر ہو جاتا ہے: یہ بے حمیتی بطور طبقے کے روایتی علوم پڑھنے پڑھانے والوں پر ہی کیوں مسلط ہے؟“ (۴) اور ” اور حمیت صرف اس طبقے میں ہی کیوں ہے جو روایتی علوم پڑھتا پڑھاتا نہیں؟“ (۵) اور ”اس تقسیم میں آخر ’’دینی علوم سے وابستگی’’ ہی کیوں فارق اور فاصل بن رہی ہے؟“ اس پر انہیں خوش فہمی ہے کہ وہ کوئی علمی گفتگو کر رہے ہیں۔ ”کیوں“ کی یہ جلالت مآبی خواندنی، دیدنی اور شنیدنی ہے۔ میں ”کیوں“ کی اس گردان پر دست بستہ یہی عرض کر سکتا ہوں کہ حضور والا! ان سوالات کا جواب یا تو آنجناب جانتے ہیں، یا اللہ جانتا ہے۔ مجھے ان کے بارے میں کچھ پتہ نہیں کہ ایسا کیوں ہوا؟ (جاری)

##############################
https://web.facebook.com/mohammaddin.jauhar.7/posts/839457946446193
محترم عمار خان ناصر صاحب اور مکالمے کی نفسیات (۱) محمد دین جوہر جدیدیت اور مذہبی موقف کی باہمی نسبتوں کے حوالے سے محترم عمار خان ناصر صاحب کی تحریر سے متبادر بنیادی موقف یہ ہے کہ جدیدیت اور اسلام کے مابین مہمات مسائل حل ہو چکے ہیں۔ پوری امتِ مسلمہ جدیدیت کے بارے میں ’الحمد للہ‘ یکسو ہو کر اپنے تطبیقی کام میں لگ گئی ہے، اور جو تھوڑے بہت مسائل باقی رہ گئے ہیں، ان کا حل بھی آیا چاہتا ہے۔ علما کے ہاں ”تردیدی“ یعنی ’منفی موقف‘ اب ختم ہو چکا ہے، اور  ”تطبیق“ یعنی ’مثبت موقف‘ اب مکمل فتح مند ہے۔ ”فقہی دانش“ بھی جدیدیت کی پیدا کردہ دنیا میں ’مثبت‘ مذہبی ”دریافتوں“ میں مصروف ہو کر کبریت احمر پا چکی ہے۔ جدیدیت اب علم کے موضوع کے طور غیر اہم ہے۔ اپنے فرائضِ منصبی نبھاتے ہوئے ان کا اصل مقصد تو اسی ”ولایتی تبشیر“ کا اعلان ہی ہے۔  لیکن ”روایتی مذہبی فکر“ اور ”روایت پسندوں“ کی کھکھیڑ انہیں اس لیے پالنا پڑی کہ جو لوگ look the gift horse in the mouth کے مرتکب ہوتے ہیں، ان کا بندوبست بروقت کیا جا سکے۔ محترم عمار خان ناصر صاحب کا مقصد بھی فی الوقت جدیدیت پر فکری گفتگو کرنے والوں کا سدباب کرنا ہے۔ یہ میری خوش نصیبی ہے کہ ان کا قرعۂ التفات مجھ ہیچ مداں فقیر کے نام نکلا۔ اللہ اللہ۔ اعتراض یا اختلاف؟ جیسا کہ میں پہلے عرض کر چکا ہوں کہ آنجناب سوائے ”روایت پسندوں“ کی تفہیم جدیدیت کے، ہر علمی موضوع پر اپنے اصل موقف کو اخفا میں رکھتے ہیں، اور ناچیز سے گفتگو میں بھی اعتنائے علمی موجود نہیں۔ علمی گفتگو میں کسی ایک یا ایک سے زیادہ مواقف میں اختلاف اہم ہوتا ہے، اور ایسی گفتگو ”کیا“ مرکز ہوتی ہے۔ جبکہ حیثیت اور اتھارٹی کو بنیاد بنا کر کی جانے والی گفتگو علمی نہیں ہوتی۔ ایسی گفتگو ”کیوں“ مرکز ہوتی ہے۔ یہاں سائل و مسئول کی پہلے سے مفروضہ حیثیت کا فرق اعتراض میں ظاہر ہوتا ہے، اور مسئول سے صرف ’ہاں‘ میں جواب مطلوب ہوتا ہے۔ ’نہ‘ میں جواب آنے کی صورت میں فتویٰ/ججمنٹ پہلے سے تیار ہوتی ہے۔ اختلاف کی بنیاد پر ہونے والی گفتگو احترام آدمیت سے شروع ہو کر ابلاغِ دلائل پر ختم ہو جاتی ہے، کیونکہ سوچ کا سفر یہی ہے۔ جبکہ اتھارٹی کی بنیاد پر گفتگو فتوے/ججمنٹ پر پہنچتی ہے، جو عمل، نیت، موقف یا حیثیت پر ہو سکتا ہے۔ جیسا کہ آنجناب کے اعتراضات ناچیز پر negativity کی ججمنٹ میں اپنی منزل مراد پا چکے ہیں۔ اب آگے وہ یہ مضمون سو رنگ سے باندھیں گے۔  (جاری)

##############################
https://web.facebook.com/mohammaddin.jauhar.7/posts/838132483245406
علوم اور ان کی درجہ بندی (۲) ۵۔ مذہبی موقف کے تعین میں بنیادی ترین اصول نئے موقف کا روایت سے فاصلہ ہے۔ اس بات کا امکان موجود رہتا ہے کہ کوئی نیا دینی موقف کلاسیکی دینی روایت اور اس کے منہج کو مطلوبہ علمی معیارات پر نہ سمجھنے سے پیدا ہوا ہو اور اس بات کا امکان بھی ہے کہ وہ جدیدیت ہی کی ترجیحات پر تشکیل دیا گیا ہو۔ محترم عمار خان ناصر صاحب کی درجہ بندی کو قبول کر لینا اصلاً یہ معنی رکھتا ہے کہ دینی مواقف کی درجے بندی کا واحد معیار جدیدیت ہے، اور دینی موقف نہ صرف غیر اہم ہے بلکہ اس کی تفہیم اور تعین کرنے والی طویل دینی روایت سرے سے موجود ہی نہیں رہی ہے۔ عمار خان ناصر صاحب کا موقف علمی بنیادوں پر قابل قبول نہیں اور جدید علمی اصولوں پر قابل رد ہے۔  ۶۔ جیسا کہ میں پہلے عرض کر چکا ہوں کہ درجہ بندی کا اصول بنیادی موقف پر بنیادی اختلاف ہے جیسا کہ ہمارے ہاں کلام کے مباحث میں سامنے آیا۔ کلام کی کتابیں اسی درجہ بندی سے بھری پڑی ہیں۔ عصر حاضر میں جدید درجہ بندی کو بھی اسی تسلسل میں دیکھنے کی ضرورت ہے، یعنی عقیدے پر موقف بنیادی موقف ہے اور وہی علوم کی درجہ بندی کی بنیاد بھی ہے۔ کلامی درجہ بندی کی اساس ایمانیات/بنیادی تصور حقیقت کے مباحث سے فراہم ہوتی ہے۔ مغرب میں علوم کی جدید درجہ بندی بھی اسی اصول پر سامنے لائی گئی ہے، کیونکہ نوعاً علم، ایمانیات کی قبیل سے ہے۔ اگر بنیادی موقف کے جدیدیت سے تلازمات درجہ بندی کی اساس بن سکتے ہیں، تو صرف جدیدیت ہی سے کیوں؟ اس طرح تو ان گنت غیرمتعلق ”علمی اصول“ متعارف کرائے جا سکتے ہیں۔ درجہ بندی کی اساس عقیدے کا روایت سے حاصل ہونے والا موقف ہے۔ اس میں بنیادی سوال یہ ہے کہ گزشتہ دو سو سال میں ظاہر ہونے والے مذہبی مکاتب فکر کلاسیکی عقیدے کے بیان کے بارے میں کیا موقف رکھتے ہیں؟ اور ان کے عقیدے کے بیانِ مکرر (re-statement) میں کلاسیکی عقیدے کے حوالے سے کس حد تک فرق واقع ہوا ہے؟ درجہ بندی میں جدیدیت کو عقیدے کے بیان میں تبدیلی کے اسباب کے طور پر یقیناً زیر بحث لایا جا سکتا ہے۔ ۷۔ زیر بحث پوسٹ سے قبل ۱۷؍ فروی کی ایک پوسٹ میں محترم عمار خان ناصر صاحب فرماتے ہیں: ’’یہ جبر اور کرب کے ان بے شمار مظاہر میں سے ہے جو جدیدیت نے روایتی معاشروں پر مسلط کیے ہیں۔ اس کی زد میں پورا معاشرہ اور معاشرے کے سبھی طبقات ہیں، اور اپنی اپنی جگہ ہمدردی کے مستحق ہیں۔ لیکن فکری مباحث کا مسئلہ یہ ہے کہ وہ بے رحمی کے بغیر کسی نتیجے تک نہیں پہنچاتے۔ سو روایت پسند احباب سے پوری ہمدردی کے باوجود میری دیانت دارانہ رائے میں یہ فکری تنقیح ہماری ناگزیر اور فوری ضرورت ہے اور ان شاء اللہ مختلف مراحل میں اپنے منطقی انجام کو پہنچے گی۔“ میں ”بے رحمی کے بغیر“ میں جو veiled threat ہے اس کو بخوبی سمجھتا ہوں، لیکن شکر ہے کہ اس میں دو ”ہمدردیاں“ بھی ظاہر ہوئی ہیں۔ ایک میں، جب وہ اہلِ استعمار اور اہل جدیدیت کے ساتھ کھڑے ہو کر پورے مسلم معاشرے اور اس کے مختلف طبقات پر ایک اچٹتی نگاہ التفات ڈالتے ہیں، تو انہیں بس ہمدردی کی بخشیش کا مستحق ہی قرار دیتے ہیں، اور ”بےشمار مظاہر“ پر کلام کرنا مناسب نہیں جانتے! ان کی بندہ نوازی ہے کہ انہوں نے خود ہی یہ بتا دیا کہ وہ کس کے ساتھ ہیں۔ احباب سے گزارش ہے کہ اسے ”ہم ایک ہے“ کے نعرے میں ضمن میں شمار نہ کیا جائے۔ ناچیز کا جرم شاید یہی کہ وہ آنجناب کے خود تسلیم کردہ ”بےشمار مظاہر“ کو نہیں بھولتا، اور اہل جبر کی ہمدردی پر قناعت نہیں کرتا۔ دوسری ”ہمدردی“ احباب کے ضمن میں خاص اس فقیر کے لیے ہے۔ اس پر بھی میں بیش از بیش ان کا ممنون ہوں۔ امید ہے ”ہم“ آنجناب کی ”ہمدردی“ سے کبھی محروم نہ رہیں گے۔  ۔۔۔

##############################
https://web.facebook.com/mohammaddin.jauhar.7/posts/838131673245487
علوم اور ان کی درجہ بندی (۱) محترم عمار خان ناصر صاحب نے علوم کی درجہ بندی پر ایک مختصر اور جامع، لیکن کئی لحاظ سے معنی خیز پوسٹ (۱۹؍ فروری) کی ہے۔ آنجناب کی یہ بات درست ہے کہ یہ موضوع ”حد درجہ ابہام اور چند در چند الجھنوں کی زد میں ہے“۔ مجھے ان کی اس بات سے بھی اتفاق ہے کہ اس ضروری کام میں بہت تاخیر ہو چکی ہے۔ لیکن ان کا بنیادی موقف کئی لحاظ سے محل نظر ہے: ۱۔ انہوں نے درجہ بندی کا کام نہ ہونے کی وجہ ”سماجی علوم سے عدم اعتنا“ بتایا ہے۔ انہوں نے اس کی تفصیل بیان نہیں کی کہ سماجی علوم سے بے توجہی کیسے اس کی وجہ بن سکتی ہے؟ اور کونسا سماجی ڈسپلن خود ان کی یا کسی بھی درجہ بندی کی بنیاد فراہم کرتا ہے؟ علوم کی درجہ بندی ایک meta-disciplinary کام ہے، کیونکہ ہر علمی ڈسپلن خود درجہ بندی کا محتویٰ ہے۔   گزارش ہے کہ ہر تہذیب کے ورلڈ ویو میں کار فرما بنیادی ”تصورِ حقیقت“ اس کے علوم کے درجہ بندی کی بنیاد فراہم کرتا ہے۔ اگر اس میں کوئی شبہ ہے تو مغرب میں علوم کی درجہ بندی کے پورے نظام کو دیکھ لینا خوش فہمی کو دور کرنے کے لیے کافی ہے۔ ہر تہذیب، علوم کی داخلی درجہ بندی میں غیر تہذیب علوم کو شودروں والی جگہ الاٹ الاٹ کرتی ہے۔ یہ امر ڈیوی کے نظامِ درجہ بندی سے واضح ہے۔ اگر مثال سے بات واضح ہو سکے تو عرض یہ ہے کہ مثلاً ڈیوی کی درجہ کسی ایک یا زیادہ سماجی علوم میں رہتے ہوئے وجود میں نہیں آئی بلکہ مغرب کے اصولِ تہذیب کے تابع ہے۔ اس درجہ بندی سے سماجی علوم کی ایک نئی شاخ ضرور پیدا ہو گئی ہے جسے لائبریری سائنس کہا جاتا ہے۔ ۲۔ محترم عمار خان ناصر صاحب کی درجہ بندی نہ صرف مکمل طور پر غیرعلمی اور نجی ہے بلکہ ہمارے علوم کی شکست میں مغربی علمی ایجنڈے کو آگے بڑھانے کی کوشش ہے۔ اس کی وجہ یہ ہے کہ آنجناب یہ نام نہاد درجہ بندی ”تقابلی مذاہب“ (Comparative Religion) کے fake سماجی ڈسپلن میں رہتے ہوئے آگے لا رہے ہیں۔ ”تقابلی مذاہب“ اور Interfaith Dialogue کسی علمی اصول کی بجاآوری نہیں ہے، بلکہ مغرب کی سیاسی ترجیحات کو علمی لباس میں سامنے لانے کی کامیاب کوشش ہے۔  ۳۔ آنجناب کی مقرر کردہ درجہ بندی کی تہہ میں کارفرما یہ دعویٰ افسوس ناک ہے کہ اسلامی علوم کا خاتمہ ہو چکا ہے اور اس خاتمے کی وجہ سے نئی درجہ بندی ضروری ہو گئی ہے۔ خاتمے اور شکست میں فرق ہوتا ہے۔ علوم کی درجہ بندی کے لیے اس سلبی اصول پر انحصار کرنا اور مسلم معاشرے میں اس کے اطلاقات کو آگے بڑھانا صاف ظاہر ہے کوئی غیرجانبدار اور معروضی علمی سرگرمی نہیں ہو سکتی۔  ۴۔ آنجناب کی درجہ بندی کا دوسرا اور زیادہ افسوس ناک پہلو یہ ہے کہ اس میں دین، اور اس کے بنیادی مواقف غیر اہم ہیں اور صرف جدیدیت کے ساتھ اس کے تلازمات بنیادی اہمیت رکھتے ہیں۔ اہل علم واقف ہیں کہ تلازمات اور نسبتیں بنیادی موقف کی ضمنیات میں شمار ہوتے ہیں۔ دینی مواقف کی درجہ بندی جدیدیت سے تلازمات کی بنیاد پر آگے بڑھانا جائز علمی رویہ نہیں ہے۔ محترم عمار خان ناصر صاحب ”تقابلی مذاہب“ کے ایجنڈے کو عقبی دروازے سے اسلام اور اس کے بنیادی مواقف پر مسلط کرنا چاہتے ہیں۔ اس میں نہایت غیر علمی پہلو یہ ہے کہ جدیدیت کے ساتھ تلازمات عمار خان ناصر صاحب کے فرض کردہ ہیں کیونکہ کوئی مذہبی موقف یا مکتب فکر اپنی اصل شناخت ان تلازمات سے نہیں کرتا۔ ایسی صورت میں یہ تلازمات درجہ بندی کا بنیادی اصول کیسے بن سکتے ہیں؟ مثلاً اگر محترم غامدی صاحب کی توجہ اس امر کی طرف مبذول کرائی جائے کہ ان کی پوری تعبیر دین جدیدیت کے ساتھ تلازمات کو پیش نظر رکھ کر کی گئی ہے، تو کیا وہ یہ بات تسلیم کر لیں گے؟  اس کا درست علمی طریقۂ کار یہ ہے کہ اول ہر مکتب فکر کا بنیادی دینی موقف متفق علیہ علمی شرائط پر سامنے لایا جائے اور پھر اس موقف کی جدیدیت کے ساتھ نسبتیں بھی علم میں معلوم ہوں۔ ہمارے ہاں کوئی بھی بنیادی مذہبی موقف جدیدیت کے ساتھ تلازمات کی بنیاد پر پیش نہیں کیا جاتا، بلکہ دعویٰ یہ ہوتا ہے کہ اصل دین یہی ہے۔ اس میں کوئی شک نہیں کہ عصر حاضر میں دین کا ہر بنیادی تعبیر/ بنیادی موقف جدیدیت کے ساتھ لازمی تلازمات رکھتا ہے لیکن ہمارے ہاں تحقیق کی ابتر صورت حال کی وجہ سے وہ نسبتیں اکثر  un-articulated ہوتی ہیں اور ایک sketchy علمی بیان کی صورت میں موجود ہوتی ہیں۔  (جاری)

##############################
https://web.facebook.com/mohammaddin.jauhar.7/posts/1012853272439992
موجودہ سیاسی صورت حال کے حوالے سے والد گرامی نے تمام ذمہ داران کے نام ایک اجتماعی اپیل مرتب کی ہے جس کی متعدد ممتاز علمی ودینی شخصیات نے بھی تائید کی ہے۔ جماعتی وابستگیوں یا سیاسی موقف سے قطع نظر، تمام احباب سے درخواست ہے کہ اسے زیادہ سے زیادہ شیئر کر کے قومی وعوامی جذبات کی ترجمانی میں اپنا حصہ ڈالیں۔ واجرکم علی اللہ

##############################
https://web.facebook.com/mohammaddin.jauhar.7/posts/898882220503765
پاکستان کے بارے میں ایک نئی  کتاب ”دا میٹاکلونیل سٹیٹ“ پر محترم عمار خان ناصر صاحب کی پوسٹ پر تبصرہ: اول یہ کہ مصنف ہے، مصنفہ نہیں، یعنی نجیب اے جان۔ میرا خیال ہے اس میں سیاسی واقعات پر کمنٹ کوئی خاص اہمیت نہیں رکھتا، بلکہ اہم وہ بالکل نیا فکری تناظر ہے جو ہائیڈیگر، فوکو اور اگامبن کے افکار سے کوفتہ اور بافتہ ہے، اور جس کا مقصد پاکستان کی وجودیات کو رد کرنا ہے۔ عرض ہے کہ یہ نظریہ پاکستان کے رد پر مبنی کوئی سادہ کتاب نہیں ہے، بلکہ اس میں جدید اور وجودی فلسفیانہ افکار کو ایک طرح سے باہم آمیز کیا گیا ہے تاکہ تصور پاکستان کے رد کو ایک وجودی سطح دی جا سکے۔ یہاں وجودی کہنے سے مراد یہ ہے کہ رد صرف سیاسی نظریے اور سیاسی عمل تک محدود نہیں ہے۔ بلکہ پاکستان اور اس کی تشکیل میں کھپنے والا سیاسی عمل، اسلام اور برصغیر کی مسلم تاریخ کو ایک ایسی evil کے طور پر دکھانا ہے جو گلوبلائز ہو چکی ہے۔ ایک جعلی مابعد الطبیعیات کی تشکیل سے پاکستان کو ایک تہذیبی nihilism کے طور پر دکھانا مقصود ہے۔ یہ میرا ابتدائی تاثر اور غیرحتمی رائے ہے جو دو ابواب کے مطالعے کے بعد بنی ہے۔ میں ابھی اس کو پڑھ رہا ہوں، اور مصروفیت سے کچھ نجات ملی تو فلسفیانہ علم کی اس بدترین جعلسازی پر کچھ بات کرنے کا ارادہ ہے۔ گزارش ہے کہ نائن الیون کے بعد دنیا بھر کے مراکز علم میں پاکستان پر جو داد تحقیق دی گئی یہ کتاب ایک طرح سے اس کا تتمہ کہی جا سکتی ہے۔ کیونکہ وہ تمام سکالرشپ پاکستان بطور ایک تہذیبی اور تاریخی فینامینا کے بارے میں اپنا منہ کالا کیے بیٹھی ہے، اور اس کے سارے تجزیے اور تبصرے اور اس کی پیشین گوئیاں بالکل غلط ثابت ہو چکی ہیں۔ اس کتاب میں علم کا کھمبا نوچنے کا منظر دیدنی ہے۔ مجھے ایسا لگتا ہے کہ اس نوچا نوچی میں کھمبا ہی گر گیا ہے۔ بہرحال، سیکولرسٹوں، روینسٹوں اور پاکستان دشمن ”اہل علم“ کے لیے اس میں بڑی کمک ہے۔ لیکن افسوس کہ یہ کتاب اتنی مشکل ہے کہ ان کو سمجھ ہی نہیں آ سکتی۔

##############################
https://web.facebook.com/mohammaddin.jauhar.7/posts/895341424191178
حافظ منور ضیا قادری حافظ صاحب نرم خو، صلح جو اور رقیق القلب تھے۔ قلبِ سلیم کا یہی بڑا تمغہ وہ سینے پہ سجائے اپنے رب کے حضور پیش ہو گئے۔ ہماری دعائیں ان کی مشائیت میں روانہ تو ہوئیں، لیکن قلبِ سلیم کی معیت ہی سے امید ہے کہ بارگاہ الہی میں مقبول ٹھیری ہوں گی۔ کمالِ آدمیت کو رقت قلبی میں پا لینا ہی بندگی سے سرفراز ہو جانا ہے۔ حافظ صاحب عمر بھر اسی سرفرازی میں شادکام رہے۔ انہوں نے منبر و محراب کی حرمت، حرف و حکایت کی صداقت اور حسن معاشرت کو جس انسانی سطح پر زندہ رکھا اس کے لیے وہ اللہ تعالیٰ سے یقیناً اجر کے امیدوار ہوں گے۔ اللہ تعالیٰ سے دعا ہے کہ وہ ان کے احوال آخرت کو روشن کر دے اور اپنے ابدی حضور میں فائز المرام فرمائے۔  رثائیہ لکھنے بیٹھا تو اندازہ ہوا کہ پسِ مرگ آدم پیمائی تو نری جانکاہی ہے۔ حرفوں کا سائبان کسی سمت پورا نہیں بیٹھتا۔ حافظ صاحب پیش امام، واعظ و خطیب و مقرر و نقیب، صحافی، علم و ادب پرور، سیاسی کارکن اور کاروباری بیک وقت تھے۔  ان میں ایک ایسا وصف تھا کہ میں کئی دہائیوں تک حیرت سے تکا کیا۔ وہ اپنے محلے کی جس مسجد میں پیش امام تھے، وہاں تمام مسالک کے لوگ کئی دہائیوں سے اکٹھے نماز پڑھا کیے، اور کوئی دوسری مسجد نہ بنی۔ انہوں نے دینی انعام کے طور پر حسن معاشرت کو ایسا سربلند رکھا کہ فرقہ واریت ہمیشہ سرنگوں رہی۔  ان کا تعلق دیوبندی مکتب فکر سے تھا، وہ جمیعت علمائے اسلام کے قدیمی کارکن اور نوائے وقت کے کئی دہائیوں تک نامہ نگار رہے۔ کم و بیش تین دہائیوں تک انہوں نے اس مسجد میں امامت کی اور اپنی خوش خلقی اور دینی ذمہ داری سے اسے معاشرتی خیرخواہی اور محبت آمیزی کا مرکز بنائے رکھا۔  آدمی حیرت میں ڈوب جاتا ہے کہ ایسا توسع، کشادہ قلبی اور صلح جوئی اب اگر چاہے بھی تو کوئی کہاں ڈھونڈے؟ وہ خیر کے کاموں میں سبقت کرنے والے تھے، اور معاشرے میں آثارِ رحمت کو دوام دینے میں کوشاں رہتے تھے۔ اللہ تعالیٰ سے دعا ہے کہ وہ انہیں اپنی ردائے رحمت میں ڈھانپ لے۔  آدمی اندر سے بہت حجابی ہے۔ لیکن تعلقِ انسانی کی کلید ایسی گرہ کشا ہے کہ انفس کو بھی روشن کر دے۔ حافظ صاحب خیر پر ڈھلا ہوا باطن رکھتے تھے، جو ان کے اعمالِ خیر کی قوس قزح میں مستقل ظاہر ہوتا رہا۔ آج منبر سے ڈر لگتا ہے، اور صحافی کا قلم تاتاری کی نوک سناں دکھائی دیتی ہے۔ حافظ صاحب طویل عرصہ اہم قومی اخبارات کے نامہ نگار کے طور پر کام کرتے رہے۔ وہ اپنے صحافتی پیشے میں قبلِ آزادی اقدار کے وارث و امین تھے۔ منبر ان کے لیے دینی نگہ داری کی ذمہ داری تھی۔ نفرت کی سیاست اور غیبت کی معاشرت ان کا مشرب نہ تھا۔ انہوں نے دینی تعلیمات کو معاشرت سازی، دلداری اور اخوت کے لیے برتا۔ مذہبی سیاست میں بھی انہوں نے وضع داری اور لحاظ کی پرانی اقدار کو اپنے عمل کا سرنامہ بنایا اور ہمیشہ انہی کی تلقین کی۔ لطف کی بات یہ ہے کہ اپنی گونا گوں سماجی، سیاسی اور صحافتی مصروفیات، اور مذہبی ذمہ داریوں اور گھر گرھستی کے کار گراں کے ساتھ ساتھ وہ ادب پروری کی ہر کاوش میں بھی پیش پیش نظر آئے۔ اہل علم اور اہل سخن کے ہاں چشمک محاوراتی طور پر صرف معاصرانہ نہیں ہوتی، بلکہ ذہن و طبیعت کی اساس بن جاتی ہے۔ کیا بعید ہے کہ ہر صاحب علم خود کو افلاطون گردانے اور ہر تُک بند خود کو فردوسی کہلائے۔ لیکن آفرین ہے حافظ صاحب پر کہ ہمہ قسم افلاطونوں اور فردوسیوں کو اپنی محبت کے جلو میں سمیٹے علم و سخن کی اقلیموں میں محو سفر رہے، اور صادق آباد جیسے کھل بنولے کے شہر میں محافل علم سجائے رکھیں۔ یہ محض ان کی اعلیٰ ظرفی اور دلنوازی سے ہی ممکن ہو پاتا۔ ہر کسی کے لیے ان کا بے پایاں اظہار محبت رنجشوں کا تریاق بن جاتا۔  دعا ہے کہ اللہ تعالیٰ محبتوں کے مسافر کو رحمتوں کی منزل عطا فرمائے۔  جب ہم لڑکپن میں تھے، تو ان کے بک ڈپو پر سکول آتے جاتے ایک آدھ بار ضرور ٹھیرنا ہوتا۔ پڑھنے کی چیٹک نے کتابوں کی دکانوں کو اس نگوڑی زندگی کے سنگ میل بنا دیا۔ جو کتاب کورس کی نہ ہوتی وہ ہمیں روشن ستارے کی طرح جھلملاتی، بلاتی نظر آتی، اور اس سے جدائی ہمیشہ فراقِ محبوب کی مانند گھلایا کرتی۔ ان کی دکان میں اکا دکا ایسی کتابوں پر نظر رہا کرتی تھی۔ میں نے ان کے رویوں میں ہمیشہ پدرانہ شفقت محسوس کی، جو بڑے ہوئے تو دوست داری میں ڈھل گئی۔ وہ مجھے کوئی نہ کوئی اچھی بات کہتے اور ہمیشہ محنت کی تلقین کرتے، بزرگوں کی فرمانبرداری اور احترام کی نصیحت کرتے۔ اکابرین سے خود ان کی محبت کے مظاہر دیدنی ہوتے۔ اکابرین کے دامن سے وابستہ ہونے میں ان کی نصیحتوں کا یقیناً بہت اثر رہا ہو گا، اگرچہ امتداد زمانہ سے یہ رنگ پھیکا پڑ گیا۔ ان کے انتقال سے ایک آدھ برس قبل کا واقعہ ہے کہ ایک شادی کی تقریب میں کسی ”ناہنجار“ نے پاکستان سے محبت اور مولانا ابو الکلام آزادؒ کا ٹھنڈا گرم ذکر ایک ہی سانس میں کر دیا۔ وہ پاکستان سے بہت محبت رکھتے تھے لیکن کسی شخصیت کی قیمت پر نہیں۔ بس پھر کیا تھا، مسئلہ بن گیا۔ ان کا جلال  دیدنی تھا۔ میں فوراً پہلو میں جا بیٹھا اور مولانا آزادؒ کے ایسے فضائل و مناقب گنوائے کہ اللہ دے اور بندہ لے۔ بہت خوش ہوئے، دعائیں دیں اور اُس ”ناہنجار“ کو جتلایا  کہ دیکھو یہ ہے ہمارے مولانا ابو الکلام آزادؒ کی شان۔ میں بھی شکر بجا لایا کہ محنت ٹھکانے لگی۔ کبھی کبھی خاطر داری کے لیے تاریخ کو  خام مال بنانا مقوی تاریخ ہوتا ہے۔  حافظ صاحب مجسم شفقت تھے، بچوں کے لیے، رشتہ داروں کے لیے، دوستوں کے لیے، صحافت کے نوآموزوں کے لیے، عامۃ الناس کے لیے۔ لوگوں سے جڑے رہنا ان کا شعار تھا۔ وہ آپ کے سامنے دوسروں کا تذکرہ اس طرح کرتے کہ غائبانہ محبت ہو جائے۔ نفرت کے تانے اور غضب کے بانے سے بننے والی جدید معاشرت میں اب یہ نقش و رنگ نہیں ابھرتے۔ حافظ صاحب پرانی معاشرت و تہذیب اور دینداری کا نمونہ تھے، اور عمر بھر انہیں کی پاسداری میں گزار دی۔ اللہ تعالیٰ سے دعا ہے کہ وہ ان کے ثقافتی اور مذہبی ورثے کو عام کر دے اور ان کی لحد پر گرنے والی شبنم سے کچھ اس معاشرے کے لیے بھی ارزانی فرمائے۔ آمین۔ محمد دین جوہر

##############################
https://web.facebook.com/mohammaddin.jauhar.7/posts/895184390873548
اللہ تعالی آسانی فرمائیں۔

##############################
https://web.facebook.com/mohammaddin.jauhar.7/posts/892847011107286
اب کے تیور خون آشام ہیں امریکہ اور ایران کی دشمنی مشرق وسطیٰ کی عالمی سیاسی حکمت عملی کا ایک ایسا constant ہے جو سیاسی تجزیوں کو کبھی کوئی نئی معنویت نہیں دے سکتا۔ اگر انقلاب کے ابتدائی دنوں میں امریکی سفارت کاروں کو یرغمال بنانے کے تقریباً ڈیڑھ سالہ سنگین بحران پر امریکہ اور ایران میں جنگ نہیں ہوئی تو پھر کسی بات پر نہیں ہو سکتی۔ موجودہ تناؤ میں بھی امریکہ ایران جنگ کا کوئی امکان نہیں ہے۔ ایران کے ساتھ تناؤ امریکہ کے لیے ایک decoy کا کام کرتا ہے، اور امریکی نشانہ کہیں اور ہوتا ہے۔ اب تک امریکہ ایران تناؤ عرب ماحضر کو ہڑپ کرنے کا ذریعہ اور جواز رہا ہے۔ لیکن موجودہ امریکہ ایران تناؤ میں امریکہ کسی نئے دسترخوان پر اترنا چاہتا ہے۔ میں گزشتہ سترہ سال میں عالمی میڈیا پر شائع شدہ رپورٹوں اور تجزیوں کی بنیاد پر یہ ضرور کہہ سکتا ہوں کہ امریکہ نے کم از کم دو بار پاکستان پر براہ راست حملے کو عین آخری لمحے میں مؤخر کیا، لیکن اس حملے کی منصوبہ بندی کو ہمیشہ تازہ رکھا ہے۔ فروری میں پاکستان پر ہندوستانی حملہ بھی امریکی اسرائیلی فرمائشی پروگرام تھا، لیکن امریکہ اپنے مطلوبہ مقاصد حاصل نہیں کر پایا۔ بحر ہند میں موجودہ امریکی عسکری اجتماع کو انہیں غیر حاصل شدہ مقاصد کے پس منظر میں دیکھنا چاہیے۔ جارحانہ امریکی آمد کا ایران کے ساتھ تناؤ سے کوئی تعلق نہیں ہے۔ یہ تناؤ صرف توجہ ہٹانے کے لیے ہے۔  سوویٹ روس کے انہدام کے بعد زبگنیو برزنسکی اور ہنٹنگٹن جیسے ڈریکولائی دانشوروں کے افکار کو بنیاد بناتے ہوئے امریکہ اکیسویں صدی کو بھی امریکی صدی بنانا چاہتا تھا۔ اور نائن الیون کے واقعے سے امریکہ کو دہشت گردی کے خلاف جنگ کا جواز فراہم ہوا۔ اکیسویں صدی کو امریکی صدی بنانے کے لیے مشرق وسطیٰ اور پاکستان کی ایسی نئی تشکیل ضروری تھی جس میں چین کے لیے کوئی گنجائش سرے سے موجود ہی نہ ہو۔ دہشت گردی کے خلاف امریکی جنگ کا اصل ہدف روز اول سے پاکستان رہا ہے۔ لیکن پاکستان میں وسیع دہشت گردی اور خفیہ جنگ کے باوجود امریکی استعمار اپنے مقاصد حاصل نہ کر سکا تو پاکستان کو معاشی جنگ میں رگیدنے کا منصوبہ بنایا گیا جو اس وقت نافذ العمل ہے۔ پاکستان میں جاری ’سیاسی خانہ جنگی‘ کا اصل پس منظر بھی داخلی نہیں، علاقائی اور عالمی ہے۔ معاشی جنگ بھی فوری امریکی اہداف کو حاصل کرنے میں کامیاب نہیں ہو رہی، تو اب صاحب بہادر، امریکہ ایران تناؤ کی پرانی اور نہایت مفید چلمن کی آڑ میں خود آن پدھارے ہیں۔   جیسا کہ میں نے عرض کیا ہے کہ امریکہ ایران جنگ کا امکان صفر ہے، تو پھر خلیج اور بحیرۂ عرب میں اتنے بڑے امریکی عسکری اجتماع کا کیا مقصد ہو سکتا ہے؟ مجھے اندیشہ ہے کہ امریکی عسکری اجتماع کا نشانہ پاکستان ہے۔ امریکہ جنگ کے لیے کوئی ایسا واقعہ کرا سکتا ہے جسے وہ casus belli کے طور پر پاکستان کے خلاف استعمال کر سکے۔ ہمارے سیاسی اور عسکری حکمران روپذیر واقعات کو بہتر سمجھتے ہیں۔ ہم تو دعا ہی کر سکتے ہیں کہ اللہ تعالیٰ اس مشکل وقت میں پاکستان کی حفاظت فرمائے اور دشمنوں کے منصوبوں کو خاک میں ملا دے۔

##############################
https://web.facebook.com/mohammaddin.jauhar.7/posts/891398591252128
[ممدوح محترم جناب سعید ابراہیم کی خدمت میں]: بہت شکریہ جناب سعید ابراہیم صاحب۔ گزارش ہے کہ گفتگو صرف اس وقت مفید و کارآمد ہو سکتی ہے جب زیرِ بحث موضوع پر رہتے ہوئے اسے آگے بڑھایا جائے، جو قدر اور علم  ہے۔ اس پر تو آپ کی طرف سے کوئی بات سامنے نہیں آئی۔ میں اپنے مجموعی موقف کے بارے میں کوئی ابہام روا نہیں رکھتا، اور نہ معذرت خواہانہ یا جارحانہ انداز میں گفتگو کا عادی ہوں، اور نہ ہی کسی رعایت وغیرہ کا آرزومند ہوتا ہوں۔ مذہبی آدمی کا موقف اقدار کی اضافت کو قبول نہیں کرتا۔ میرے لیے آپ کا لامذہبی ہونا کوئی نفسیاتی مسئلہ نہیں ہے، لیکن آپ کے لیے میرا مذہبی ہونا گہری نفسیاتی پیچیدگی رکھتا ہے۔ اسی نفسیاتی گرہ کے باعث آپ نے موضوع زیربحث کو نظرانداز کر کے میرے مذہبی ہونے کو نشانہ بناتے ہوئے فرمایا ہے کہ ”تو پھر یہ آپ کی ذمہ داری ہے کہ اولین پیغمبر پر اترنے والی وحی اور اس میں موجود اقدار کے سیٹ کے بارے میں شواہد پیش کریں۔ وگرنہ ہمیں یہ ماننا پڑے گا کہ اسلام کے نام پر پیش کی جانے والی اقدار ماضی کے مذاہب سے مختلف تھیں“۔ ایسے لگتا ہے کہ سپاہی نے چور پکڑ لیا ہو! مذہب ہمارے درمیان مختلف فیہ ہے، آپ اس کو رد کرتے ہیں، جبکہ میں مذہبی پوزیشن پر کھڑے ہو کر بات کرتا ہوں۔ مذہب زیربحث نہیں ہے کیونکہ اس کا اختلافی ہونا طے شدہ ہے، اور طے شدہ موقف یا امور بحث کا موضوع نہیں ہوتے۔ اس لیے آپ کا یہ مطالبہ بالکل لغو ہے۔ آپ جس چیز کو رد کر چکے اس کے شواہد چہ معنی؟ آپ فرما رہے ہیں کہ میں مزید ”شواہد“ پیش کر کے آپ کے رد کو تقویت دوں؟ آپ کے اس مطالبے سے اندازہ ہوتا ہے کہ کسی کٹھ ملا کی طرح آپ کو علمی گفتگو سے کوئی مناسبت نہیں ہے۔ قدر، علم اور ان کی باہمی نسبتیں زیربحث ہیں، ان پر کچھ ارشاد ارزانی فرمائیں تو میں بھی کچھ عرض کروں۔ آپ تفتیشی دھونس سے شواہد نہیں نکلوا سکتے، کیونکہ آپ مذہبی آدمی سے ’شواہد‘ ویسے ہی نکلوانا چاہتے ہیں جیسے بلکتا ہوا بچہ ٹافی نکلوانا چاہے۔ لیکن ہمارے درمیان یہ امر متفق ہے کہ آپ بھی قدر اور علم پر یقین رکھتے ہیں، اور وہی زیربحث ہیں۔  مجھے لونڈیوں کے مسئلے پر لونڈیوں سے اور آپ سے کافی ہمدردی ہے۔ لیکن غلامی ایک سیاسی اور معاشی ادارے کے طور پر آپ کے محبوب مغرب میں جو تاریخ رکھتا ہے، انسانیت اس کی سفاکی اور بربریت کی مثال دینے سے قاصر ہے۔ آپ جس انسان دوستی کے دعویدار ہیں، ہم اس کی مثالیں شمالی و لاطینی امریکہ اور افریقہ کی تاریخ میں دیکھ چکے ہیں۔ موجودہ مغربی معاشرے میں  افراد کی کثیر تعداد کام کی مشقت میں غلاموں جیسی زندگی گزارتے ہیں، ان پر بھی اپنی اخلاقیات کی روشنی ڈالیں۔ اس کے لیے Occupy Wall Street Movement کے اعداد و شمار دیکھ لیجیے گا تسلی ہو جائے گی۔ اور اگر ہو سکے تو نومی کلائن کی کسی کتاب پر بھی نظر ڈال لیجیے گا۔ آج کی پورن انڈسٹری تو چلتی ہی غلاموں پر ہے، اس پر آپ کیا ارشاد فرماتے ہیں؟ ہر معاشرہ اور تہذیب جنسی تحدیدات کا ایک نظام ضرور قائم کرتی ہے، اور لونڈی کا مسئلہ اسی کا حصہ ہے، لیکن وہ زیربحث بھی نہیں ہے۔ مغربی معاشروں میں نصف سے زیادہ آبادی incest سے گزرتی ہے، اس کے بارے میں آپ کی اخلاقیات ہمیں کیا بھاشن دیتی ہے؟  اس میں کچھ شک نہیں کہ جب آپ جیسا روشن خیال ’غلامی‘ یا ’لونڈی‘ وغیرہ کا فلیش کارڈ لہراتا ہے تو مذہبی آدمی گھبرا جاتا ہے۔ ویسے ڈر مجھے بھی لگتا ہے لیکن میں ڈرتا نہیں ہوں کیونکہ آپ جیسے نرے اخلاقی کو علم سے کوئی نسبت نہیں ہوتی، اور جو آپ کے تبصروں سے بالکل عیاں ہے۔ قدیم معاشروں میں غلامی ایک معاشرتی ادارہ رہا ہے، اور یہ بالکل غیراہم ہو گیا جب مغرب نے پورے انسانی معاشروں کو غلام بنانے کی سیاسی اور سرمایہ دارانہ ٹیکنالوجی ایجاد کر کے استعماری دور غلامی کا آغاز کیا۔ لیکن مسئلہ یہ ہے کہ آپ اس کے ادراک کے ابتدائی وسائل بھی نہیں رکھتے۔ یہ جاننا بھی قطعاً مشکل نہیں کہ غیریورپی معاشروں کی غلامی اور غارت آج بھی استعماری مغرب کی واحد عالمی پالیسی ہے۔ غلامی کی بحث میں ساری غلامیاں آئیں گی یا صرف وہ جو آپ کو پسند نہیں آتیں؟  ‬‬‫آپ نے بہت خوب فرمایا ” اس سے پہلے کہ آپ اپنی اگلی تحریروں میں اس طرح کے کئی اور تجزیاتی دعوے پیش کرتے چلے جائیں“۔ عرض ہے کہ آپ تو ہماری کسی تاریخ کے ہونے سے ہی انکاری ہیں، تو اس کا حوالہ کیوں درکار ہے؟ یعنی آپ کے رد کے لیے حوالے دیتا جاؤں؟ یہ تو بالکل ان پڑھوں والی بات کی کہ جس چیز کو آپ علی الاطلاق رد کرتے ہیں، میں اسی سے دلیل پکڑوں۔ آپ صبح و شام نعروں میں گزارتے ہیں، تو میرے کسی دعوے پر کیوں سیخ پا ہوتے ہیں؟ بہت خوب۔  بھئی ایسی کوئی چالاکی نہیں چلے گی۔ آپ کے خیال میں ہمارا تو کچھ بھی نہیں اور آپ سے بات کرنے کی خاطر فرض بھی کر لیا۔ لے دے کے ہمارے نصیب میں آپ کے بھاشن رہ گئے ہیں، اور سوچا کہ  انہی سے دوا دارو کر کے دیکھتے ہیں۔ ہمارے عیب بہت ہیں، اور آپ نے گنوائے بھی کچھ کم نہیں، لیکن ہر وقت کی عیب جوئی اور خردہ گیری تو کوئی علمی گفتگو نہیں ہوتی۔ کبھی تو غصے اور عقل کے حسین امتزاج سے باہر آ کر ہمیں بھی کچھ بتائیں کہ آپ کا فلسفہ کیا ہے، اقدار کا کیا تصور ہے؟ فنکار ہیں تو ہمیں بھی معلوم ہو کہ آپ کا تصور جمال کیا ہے؟ فن کی شعریات کیا ہے؟ ‬‬میں ممنون ہوں کہ آپ نے یہ تو تسلیم کیا کہ ”میرا تصورِ عظمت کسی بھی صورت مغرب سے وابستہ نہیں بلکہ اس کی واحد بنیاد عقل، علم، تجربہ اور غور و فکر کے عناصر ہیں جنہیں آپ کسی نہ کسی طرح عقیدے کی ضرب سے شکست دینا چاہتے ہیں۔ (حالانکہ یہ عمل ایسے ہی ہے جیسے کوئی نابینا شخص کوئی خیالی گرز ہوا میں گھمائے جا رہا ہو۔)“ آپ کی عظمت کا اعتراف تو میں پہلے ہی کر چکا ہوں۔ اس عظمت کو سلام باقی رہ گیا تھا، وہ میں اب پیش خدمت کرتا ہوں، اور تاخیر کے لیے معذرت خواہ بھی ہوں۔ میں حیران ہوں کہ آپ کے ”عناصر“ نے اتنی دھوم مچا رکھی ہے، اور اگر وہ  ”عقل، علم، تجربہ اور غور و فکر“ کے ملکات ہوتے تو نہ جانے کیا نوبت آتی۔ بہرحال ”علم“ کا آپ کے ہاں ملکہ ہو جانا بھی جدید عہد کے اہم واقعات سے ہے۔  یہ آپ کی خاص بندہ پروری ہے کہ آپ ”انسانی زندگی کے کسی بھی معاملے یا مظہر کو عقل، علم، تجربے اور غور و فکر کے دائرے سے باہر نہیں [مانتے]۔ اس بنیاد پر گو غلط فیصلے بھی ممکن ہو سکتے ہیں مگر یہی چار عناصر ہیں جن کی بنیاد پر ان فیصلوں کی خامیوں کو دور کیا جا سکتا ہے۔“ شکر ہے آپ نے ”غلط فیصلے“ کی گنجائش رکھی، لیکن ”معاملے یا مظہر کو عقل، علم، تجربے اور غور و فکر کے دائرے سے باہر نہیں [مانتے]“ کے بنیادی موقف کے درست ہونے کو تو کٹھ ملا ہی کی طرح مانا ہے۔ تو بھئی دھونس کس بات کی ہے؟ آپ کے بقول ہمارے پاس ان میں سے کچھ نہیں۔ آپ کو یہ کبریت احمر حاصل ہو گئی ہے، تو کبھی کوئی عقل کی بات بھی تو کر کے دکھائیں۔ جھاگ پہلے بہتی ہے فقرہ بعد میں رونما ہوتا ہے، بھئی اس کی ترتیب پر بھی کچھ ”غور و فکر“ فرمائیں۔ مخاطب کو defensive کرنے کے لیے آپ عیب جوئی کا نعرہ لگاتے ہیں، لیکن اس سے آپ کی بات نہیں بنے گی کیونکہ یہ استشراقی اور استعماری طریقہ اب بہت پٹ چکا ہے۔ وہ کہتے تھے ”بوئے خوں آتی ہے اس قوم کے افسانوں سے“ اور آپ کی تھاپ، الاپ بھی وہی چلی آتی ہے۔ مغرب کی ایسی بےمغز غلامی پر کبھی عقل کی رائے بھی لے لینا۔ آپ کی عظمت کے پیش نظر، میں نے آپ کی سوانح عمری ہومی کے بھابھا کے ہاں پڑھی تھی، اور اگر طبع روشن پر گراں نہ گزرے تو آپ بھی اس پر ایک نظر ڈال لیجیے گا۔ اس نے آپ کا پورا نین نقشہ بخوبی بیان کیا ہے۔ آپ ”عقل، علم، تجربہ اور غور و فکر“ کے تمام ملکات کے باوجود ابھی تفتیش اور مکالمے میں امتیاز کے بھی قابل نہیں ہوئے، کجا یہ کہ آپ کسی علمی اور فکری موضوع پر گفتگو کی کوئی لیاقت پیدا کر سکیں۔  آپ کا یہ فرمانا درست ہے کہ ”جہاں تک مغربی اخلاقیات کا تعلق ہے تو ان کی تو بنیاد ہی سیکولر ہے“، لیکن میں نے اسے ملغوبہ نہیں کہا، کیونکہ یہ اس سے بہت درجے بدتر ہے۔ ”ملغوبہ“ میں نے آپ کے اخلاقی تصورات کے بارے میں عرض کیا تھا۔ آپ فرماتے ہیں کہ  ”سیکولر بنیاد کا سوائے اس کے کچھ مطلب نہیں کہ اخلاقی اقدار کو عقل، علم اور اب تک کے تجربات کی روشنی میں دلائل کے ساتھ طے کیا جائے نا کہ کسی عقیدے کی بنیاد پر اندھوں کی طرح اپنا لیا جائے“ یعنی سیکولر اور آپ کی اخلاقیات تو پھر ایک ہی ہوئی، کہ آپ کا منبع و منہج بھی وہی ہے جس سے سیکولر اخلاقیات اخذ ہوتی ہے، اور آپ نے دعویٰ تو کیا ہے لیکن مانا اندھوں ہی کی طرح ہے۔ آپ اپنی اخلاقیات کو ذرا ”دلائل سے طے“ کر کے دکھائیں تو عرض کروں گا کہ آنکھیں کہاں کہاں ساتھ چھوڑ گئی ہیں۔ کیا یہ اخلاقیات کوئی خفیہ چیز ہے؟ آپ اس کے اطلاقات تو دن رات سامنے لاتے ہیں، لیکن اسے  ظاہر نہیں کرتے۔ اپنی وافر عقل سے سیکولر اخلاقیات پر ہی کچھ روشنی ڈال دیں تاکہ ہمیں بھی پتہ چلے آپ کیا رٹ لگائے رہتے ہیں۔ میں یقین دلاتا ہوں کہ آپ سے ”شواہد“ کا مطالبہ نہیں کیا جائے گا۔ میں تو یہ دیکھنا چاہتا ہوں کہ آپ نے ”عقل، علم، تجربہ اور غور و فکر کے عناصر“ سے کون سی اخلاقیات دریافت کر لی ہے؟ ہو سکتا ہے آپ کی اخلاقی دریافتوں سے قوم کی کچھ ڈھارس بندھے۔ اس لیے نیکی کے اس اہم کام میں تاخیر نہ فرمائیں۔

##############################
https://web.facebook.com/mohammaddin.jauhar.7/posts/890865121305475
کیا متجدد انارکسٹ پہلے ہوتے ہیں یا ترقی کر کے بنتے ہیں؟

##############################
https://web.facebook.com/mohammaddin.jauhar.7/posts/890174058041248
آخری جملہ۔۔۔۔الجنت تحت ظلال السیوف۔۔۔۔۔بندہ کی معلومات میں غالبآ یہ حدیث ہے۔۔۔

##############################
https://web.facebook.com/mohammaddin.jauhar.7/posts/890015961390391
قدر اور علم (۳) تہذیبی سطح پر علمی گفتگو کا اہم کام صرف اسی صورت میں ممکن ہے اگر مسلم ذہن میں روئیدگی کے کچھ آثار پیدا ہو جائیں۔ فی الوقت مسلم ذہن کا بڑا اور براہ راست مسئلہ مغربی تہذیب کا سیاسی اور علمی غلبہ نہیں ہے، بلکہ یہ مسئلہ بالواسطہ ہے۔ اصل مسئلہ ہمارے وہ داخلی علوم ہیں جو ان کے زیراثر پیدا ہوئے ہیں، اور جو مکمل طور پر مسخ شدہ اور مذہب سے جواز یافتہ ہیں۔ ادوارِ شکست میں ہمارے اقداری علوم کی جو نئی تشکیل سامنے آئی وہ ہمارے معاشروں کے لیے مہلک ثابت ہوئی ہے، اور ان علوم نے مسلم ذہن کی انسانی تشکیل کو بہت حد تک مسدود کر دیا ہے۔ ہمیں مغربی علوم کی تنقیح کا چیلنج تو یقیناً درپیش ہے، لیکن اس کا اہم اور مثبت پہلو یہ ہے کہ اس کی شرائط معروف ہیں۔ داخلی طور پر صورت حال زیادہ پیچیدہ ہے۔ مثلاً داخلی طور پر ردِ مذہب کے مسخ شدہ علمی مباحث ان مباحث سے قطعی مختلف ہیں جو وسیع تر مغربی علوم میں مذہب کے خلاف سامنے آئے۔ محترم جناب حسن علی صاحب نے بھی مذکورہ پوسٹ سے اعتنا فرماتے ہوئے اپنے خیالات کا اظہار فرمایا جس کے لیے ان کا ممنون ہوں۔ انہوں نے اقدار اور علم کے مسئلے پر جدید اور پاپولر رائے کا اظہار کیا ہے۔ انہوں نے علم کو معروضی اور اقدار کو موضوعی قرار دیا ہے۔ آنجناب کے خیال میں اقدار خاص تاریخی صورت حال، اس میں دستیاب اور فراہم شدہ علم اور کلچر کے تابع ہوتی ہیں۔ ہمارے نزدیک یہ مواقف محل نظر ہیں۔ جدید علوم سے واقف کوئی صاحبِ علم یہ بات نہیں کہہ سکتا۔ جدید علوم اور ذہن نے انکارِ حق کو ’تلاش حق‘ کا انوکھا عنوان دیا ہے، اور تلاش حق کے لیے جدید ذہن جو علمی اصول وضع کرتا ہے، ان کا اولین مقصد امکانِ حق کو پہلے قدم پر ہی خارج کرنا ہوتا ہے۔ جدید ذہن کے علمی اصول اس کے وجودی موقف کے تابع ہوتے ہیں، اور یہ وجودی موقف اہوا کی تام مثال ہیں۔ وجودی موقف کے حوالے سے مفصل گزارشات میں پیش کر چکا ہوں۔  جناب سعید ابراہیم صاحب کا عمومی موقف کئی اعتبار سے قابلِ اعتنا ہے۔ ہمارے کلچر اور دینی روایت پر مغربی غلبے اور جدید علوم کے اثرات سے انکار نہیں۔ مثلاً یہ اثرات ہمارے معاشرے کے مذہبی لوگوں پر بھی مرتب ہوئے اور وہ متجدد ہوئے، اور یہ اثرات ہمارے معاشرے کے سیکولر لوگوں پر بھی مرتب ہوئے اور وہ دانشور ہوئے۔ متجددین کے ہاں مغرب، خاص طور پر سائنسی علوم کے حوالے سے، اقدارِ حق کا نمائندہ ہے۔ متجددین کا اصولِ مذہب اخلاقی ہے، اور انہوں نے جدید تعبیرات سے مذہب کی نئی اخلاقی تشکیل کی ہے تاکہ حق کی اقدار کو زیربحث لانے کی گنجائش کا حتمی خاتمہ ہو سکے۔ انہوں نے مذہب اور ’مغربی اقدار‘ کا ایک ملغوبہ تیار کیا ہے۔ متجددین نے بچے کا پاجامہ ہاتھی کو پہنانے کی دلاورانہ کوشش کی ہے۔ جبکہ جناب سعید ابراہیم جیسے سیکولر دانشوروں نے زیادہ دیانتداری سے کام لیا ہے، اور مذہب کے بارے میں اپنے موقف کو کسی لگی لپٹی کے بغیر بیان کیا ہے۔ لیکن انہوں نے بھی ایک نام نہاد ’آفاقی اخلاقیات‘ کے تھیلے میں اپنی زاد فکر کا سارا مال جمع کر رکھا ہے۔ انہوں نے بھی سیکولر اخلاقیات اور مغربی اقدار کا ایک ملغوبہ بنایا ہوا ہے۔ دونوں میں ایک بڑی قدر مشترک ان کا عقلی جھنڈا ہے جس کو یہ بہت زور زور سے آپ کے منہ پر ایسے لہراتے ہیں کہ گبھراہٹ طاری ہو جاتی ہے۔ یہ اصلاً غلامانہ شعور ہی ہے جو متجددین اور سیکولر دانشوروں کے ہاں اظہار پاتا ہے، کیونکہ یہ نہ ہمارے ساتھ ہیں، نہ مغرب کے ساتھ ہیں، اور نہ اپنے ساتھ ہیں۔ اپنے ذاتی تصورِ عظمت کے تحت ان کا کہنا یہ ہے کہ یہ عقل یا عقلِ سلیم کے ساتھ ہیں، جبکہ اس کا کوئی نام و نشان بھی ان کے ہاں نہیں پایا جاتا۔ دونوں کا مائنڈ سیٹ اور دونوں کا ’علمی‘ شعور ایک اخلاقی دھرے پر گھومتا ہے، اور وہ بھی ان کا خود ساختہ ہے۔ جناب سعید ابراہیم جمال پرور آدمی ہیں، اور میں ان کی آرائش جمال اور اخلاقی غضب کے مظاہر ہی میں کھویا رہتا ہوں۔ ان کو مذہب سے رنجش ہی سہی، لیکن ہم یہی سمجھتے ہیں کہ دل دِکھانے آئے ہیں۔ چشم ما روشن دل ما شاد۔

##############################
https://web.facebook.com/mohammaddin.jauhar.7/posts/890015428057111
قدر اور علم (۲) مندرجہ بالا عنوان سے کی گئی پوسٹ پر احباب نے تبصروں سے نوازا جس کے لیے میں ازحد ممنون ہوں۔ میں کسی بھی موضوع پر مثبت اور منفی، تائیدی اور مخالفانہ، ہر طرح کی رائے کو اہم سمجھتا ہوں کیونکہ یہ ہر گفتگو اور خاص طور پر علمی مکالمے کے تشکیلی اجزا میں سے ہے۔ نظری علم کا بڑا مسئلہ اس میں پایا جانے والا خلقی chaos ہے جس سے یہ کبھی جانبر نہیں ہو پاتا۔ مختف آرا نہ صرف اس chaos کا اظہار ہوتی ہیں بلکہ اس سے نکلنے کے امکان کو بھی جزواً بروئے کار لاتی ہیں۔ قدر، علم کی آرزو ہے، اور علم کی مستقل نارسائی یہ ہےکہ وہ کبھی اس کے حصول میں کامیاب نہیں ہو پاتا۔ علم، تفہیم کی مستقل سینہ کوبی ہے، جبکہ قدر محکم راستوں کی پاکوبی ہے۔ علم تجزیہ و تحلیل ہے، جبکہ قدر تشکیل و تعمیر ہے۔ علم وجودِ کائنات کی سرگرانی ہے، اور قدر انسان کی سرفرازی ہے۔ علم کی مستقل سرگرمی قدر کا سوانگ بھرنا اور نامراد رہنا ہے۔ کسی بھی تہذیب کا پورا ایپس ٹیم کبھی کسی معمولی سی قدر کے درجے تک بھی نہیں پہنچ پایا۔ علم، کائنات اور مقامِ کائنات کو متعین کر کے اسے انسانی خوراک بنانے سے فزوں تر کچھ نہیں۔ قدر مقامِ آدمیت کو جان لینا ہے۔ قدر کا واحد منبع ہدایت ہے۔ مذہبی معاشرہ اقدار پر قائم ہونے والا معاشرہ ہے، جبکہ جدید معاشرہ علم کا پیدا کردہ معاشرہ ہے۔   جناب احمد العباد صاحب نے پوسٹ پر اپنے بصیرت افروز تبصرے میں گفتگو کو آگے بڑھایا ہے اور قدر اور علم کے حوالے سے ان کی رائے سے مجھے اتفاق ہے۔ جناب محمد شاکر صاحب نے اقدار کے حوالے سے ہم عصر دنیا کی دلچسپ صورت حال کی نشاندہی کی ہے کہ ”جدید سماج اختراعی اقدار مرتب کرنے میں آزاد ہے۔ جبکہ عقائد سے جڑا انسان متعین کردہ اقدار کے زیر اثر سماجی و معاشرتی روایات مرتب کرنے کا خود کو پابند سمجھتا ہے۔ یعنی ایک طرزِ فکر سماج کے لیے اقدار مرتب کرتا ہے تو دوسرا طرزِ فکر اقدار کی مناسبت سے سماج کو مرتب کرتا ہے۔“ اس میں کچھ شک نہیں کہ یہ صورت حال اب تقریباً عالمگیر ہے، لیکن اس کے مضمرات پر گفتگو کو آگے بڑھانے کے ساتھ ساتھ ہمیں اپنی مذہبی اقدار کو جدید علمی تناظر میں زیربحث لانے کی ضرورت پہلے سے کہیں زیادہ ہے۔ جناب شاکر صاحب کا تبصرہ اقدار اور علم کی گفتگو کا آغاز کرنے میں اہمیت کا حامل ہے۔ جناب ابو الحسین آزاد صاحب نے بھی نہایت صائب تبصرہ فرمایا ہے کہ آدمی بھلے مذہبی اقدار سے گلو خلاصی کرا لے، لیکن اقدار کے سوال سے لاتعلق نہیں ہو سکتا۔ اصل میں یہی وہ نکتہ ہے کہ ہمیں اپنی اقدار کو آج کی انسانی صورت حال کے پس منظر میں سامنے لانے کی ضرورت ہے۔ اس میں کیا شک ہے کہ ایک مسلمان کے لیے اقدار کا واحد منبع صرف ہدایت ہے۔ مطالعے، مشاہدے اور ہم عصر دنیا کے تھوڑے بہت جائزے کے بعد، ہر گزرے دن کے ساتھ میرا یہ احساس پختہ ہوتا جا رہا ہے کہ اب انسانیت کے لیے واحد منبع اقدار صرف دینی ہدایت ہے، اور اس کے علاوہ کوئی سرچشمہ باقی نہیں رہا۔ اقدارِ ہدایت کو رد کر کے صرف علم کی اساس پر انسانی معاشرے اور تہذیب کو تشکیل دینے کا مغربی تجربہ اب مکمل طور پر ثمرآور ہو چکا ہے۔ ہمیں اپنے دو سو سالہ غلامانہ شعور اور تہذیبی احساس کمتری سے نکل کر جدید معاشرے کو اپنی اقدار کے تناظر میں دیکھنے کی ضرورت ہے۔ اس میں کچھ شک نہیں کہ علم کی اساس پر قائم ہونے والا معاشرہ طاقت اور سرمائے کے بنیادی مقاصد کے حصول میں کامیاب ہو چکا ہے، اور مغربی انسان نے اپنی حدود تہذیب سے باہر انسان کے ساتھ جو سلوک کیا ہے اسے بھی دیانت داری سے تہذیبی balance sheet میں جگہ دینے کی ضرورت ہے۔  (جاری)

##############################
https://web.facebook.com/mohammaddin.jauhar.7/posts/942899992768654
مدرسہ ڈسکورسز کا فکری اور تہذیبی جائزہ محمد دین جوہر (۳) اسلام بطور ایک حریف جدیدیت (Contending Modernity) اس میں کوئی شک نہیں کہ ہر ورلڈ ویو اپنے سائبان تلے ایسی بڑی اور جامع تعبیرات کی گنجائش رکھتا ہے جو باہم متضاد، مخاصم اور متصادم ہوں جیسا کہ اسلامی ورلڈ ویو میں شیعہ سنی صورتحال ہے۔ جدیدیت ایک مکمل ورلڈ ویو ہے اور جو ایک تہذیب کا خالق بھی ہے۔ اشتراکیت اور سرمایہ داری نظام اس ورلڈ ویو کے تحت میں پیدا ہونے والے باہم متضاد اور مخاصم مظاہر رہے ہیں۔ اشتراکیت اور سرمایہ داری اپنے وجودی موقف میں ایک ہی ہیں، لیکن تہذیبی مظہر میں باہم متضاد و مخاصم ہیں۔ یعنی اشتراکیت اور سرمایہ داری باہم کل کی کل سے مخاصمت نہیں رکھتے، بلکہ کچھ اساسات پر اتفاق کے بعد تہذیبی مظاہر میں تضاد اور مخاصمت کو سامنے لاتے ہیں۔ عین اسی نکتے کو مدرسہ ڈسکورسز کے منصوبے اور اس کے تناظر میں سمجھنے کی ضرورت ہے۔ یہ نکتہ جو ہم پر منصوبہ بن کر مسلط ہوا ہے،  Contending Modernities کا تصور ہے اور جو جناب ابراہیم موسیٰ کی زیر نگرانی بروئے کار لایا جا رہا ہے۔ عیسائیت اور یہودیت کا جدیدیت سے اختلاف کل کا کل سے اختلاف تھا، اور مسیحی جدیدیت اور یہودی جدیدیت کی تشکیل کے بعد یہ کل کا کل سے اختلاف نہ رہا بلکہ جدیدیت کے سائبان تلے ان مذاہب کی حیثیت بھی حریف جدیدیتوں (Contending Modernities) کی ہو گئی۔ یہ مذاہب اپنے واحد حاملِ حق ہونے کے دعوے سے دستبردار ہونے اور جدیدیت کے بنیادی وجودی اور تہذیبی قضایا سے اتفاق کے بعد، اظہارِ اختلاف کو جدیدیت کی شرائط پر سامنے لاتے ہیں۔ ایک کلی ورلڈ ویو اگر ایک Contending Modernity پر فائز المرام ہو جائے تو یہ امید کی جا سکتی ہے کہ کل یہ  Consenting Modernity بن جائے گا، اور یہی جدیدیت کی فتح ہے۔ اسلام کے حوالے سے جدیدیت کو کئی ایک مسائل کا سامنا ہے، جو علم اور مغربی سیاست میں معلوم ہیں۔   اگر جناب ابراہیم موسیٰ کی دردمندانہ ’مساعی علمیہ‘ سے اسلام بھی ایک Contending Modernity کا شرف حاصل کر لے تو اسلام کو بھی عیسائیت اور یہودیت کی طرح جدیدیت کا pet (پالتو) بنایا جا سکتا ہے، اور اس کے حاملِ حق ہونے کے دعوے سے رستگاری کا خواب شرمندہ تعبیر ہو سکتا ہے۔ مدرسہ ڈسکورسز کی ہینڈ بک اسلامی جدیدیت کے لیے جناب ابراہیم موسیٰ کی جن خدمات کا تذکرہ کرتی ہے، ان کا اول و آخر یہی مقصد ہے۔ استعماری جدیدیت کے سائبان تلے اسلامی جدیدیت کا سفر آقائے سرسید کی نگرانی اور رہنمائی میں  شروع ہوا تھا اور مدرسہ ڈسکورسز ہماری شکستِ تہذیب کے سفر کا ایک اگلا پڑاؤ ہے۔ لیکن اس پڑاؤ سے منزل نظر آنا شروع ہو گئی ہے کیونکہ اب سائبان امریکی ہے اور علمی، ثقافتی اور تہذیبی وسائل بے پایاں ہیں۔ مدرسہ ڈسکورسز کی کبریت احمر یہی اسلامی جدیدیت ہے، اور جس کے حصول کو جناب ابراہیم موسیٰ نے خانہ زاد پیادوں اور سواروں کی بڑی تعداد کے تعاون سے زیادہ منظم اور نتیجہ خیز بنا دیا ہے۔ اسلامی جدیدیت کی تشکیل کے بعد اس کو بھی مسیحی اور یہودی جدیدیتوں کے پہلو بہ پہلو، اور مغربی جدیدیت کے سائبان تلے، حریف (Contending) جدیدیتوں میں شمولیت کا شرف حاصل ہو جائے گا۔ جدیدیت اور اسلام میں جو حق و باطل کا تضاد و اختلاف ہے، اس کا خاتمہ ایک قابلِ حصول مقصد کے طور پر یقینی ہو جائے گا۔ اس کا سادہ مذہبی مطلب یہ ہے کہ نعوذ باللہ حصرِ حق صرف ہدایت میں نہیں ہے، بلکہ ابوجہل کو ابوالحکم ماننے کے دلائل بھی یکساں مذہبی سچائی رکھتے ہیں۔ اس منصوبے کی تکمیل سے وہ خواب شاید پورا ہو جائے جو مغربی جدیدیت نے دو صدیاں قبل دیکھا تھا، اور جس کے حصول میں ہمارے کئی جدید اساطین بھی بدل و جاں معاون رہے ہیں۔ (جاری) ۔۔

##############################
https://web.facebook.com/mohammaddin.jauhar.7/posts/942899439435376
مدرسہ ڈسکورسز کا فکری اور تہذیبی جائزہ محمد دین جوہر (۲) مدرسہ ڈسکورسز کا موضوع اور مقاصد  مدرسہ ڈسکورسز کے اغراض و مقاصد اور اس کے علمی و تعلیمی موضوعات اس کے خود بیان کردہ سرنامے کے تحت آتے ہیں، اور جو Contending Modernities ہے۔  اس میں کوئی شک نہیں کہ مدرسہ ڈسکورسز کا منصوبہ گزشتہ دو سو سالہ استعماری تاریخ کے تسلسل کو ظاہر کرتا ہے، کیونکہ اس کا شجرۂ نسب یا اس کی genealogy براہ راست استشراقی ہے۔  مدرسہ ڈسکورسز کے تحت میں کی جانے والی علمی سرگرمی کے مقاصد مشتہر ہیں اور ان میں سے زیادہ تر علمی اور تہذیبی نتائج حاصل شدہ ہیں۔ لیکن ان نتائج میں مسئلہ یہ ہے کہ ہر بار ایک آنچ کی کسر رہ جاتی ہے اور اس کسر کو پورا کرنے کے لیے خطیر وسائل سے ایسے منصوبے بار بار سامنے لائے جاتے ہیں۔ مسلمان بھی بیچارے بلک بلک کر تھک گئے ہیں، نہ کوئی ان کی سنتا ہے، نہ وہ کسی کی سنتے ہیں، اور سن لیں تو سمجھ کچھ نہیں آتی، اس لیے نالی سے دوائی پلانے کے مدرسہ ڈسکورسز جیسے منصوبوں کی ضرورت پڑتی ہے۔ چونکہ دوا کی ضرورت پر طبیب و مریض اور ’اہلیان‘ سب کا اتفاق ہے، اس لیے اب ٹھوس نتائج کی امید باندھی جا سکتی ہے۔ ہمارا ایک مسئلہ یہ بھی ہے کہ جدیدیت کے وہ پہلو جو سماجی،  معاشی اور سیاسی طور پر فائدہ مند، ضروری اور ’عملی‘ ہیں، وہ بلا چون و چرا فوراً اپنا لیے جاتے  ہیں، اور ان کی جواز سازی میں پورا دین بھی کھپائے بیٹھے ہیں۔ جدیدیت کے جن پہلوؤں کو ’غارت گر‘ ایمان سمجھتے ہیں، ان کے بارے میں ہمارا خیال ہے کہ وہ اس کے پیدا کردہ نظری اور فلسفیانہ علوم ہیں۔ ان سے بچاؤ کے لیے دولے شاہ کی آہنی تراکیب سے ہم تمام دماغی مسائل بھی حل کیے بیٹھے ہیں۔ لیکن نوٹرے ڈیم والے زیرک و مہرباں ایسے ہیں کہ انہیں یہ سب ’راز‘ معلوم ہیں، اور وہ علم کے ساتھ ساتھ ضروری اسباب لے کر اب ادھر ہی اٹھ آئے ہیں۔   مدرسہ ڈسکورسز کے منصوبے کا بنیادی نقطہ یا حقیقی دُھرا بطور ورلڈ ویو جدیدیت کے تہذیبی اور علمی مطالبات ہیں۔ جدیدیت کا بنیادی ترین مطالبہ یہ ہے کہ اسے انسانی شعور، تاریخ اور نیچر میں واحد معرف (definer) کے طور پر تسلیم کر لیا جائے۔ مذہب اسی نوع کے مطالبے کو اپنے واحد حاملِ حق ہونے کی صورت میں سامنے لاتا ہے، اور اس دعوے کا بنیادی دائرہ انسانی شعور ہے۔ جدیدیت اور مذہب/مذاہب کے مابین کشمکش کا منبع یہی ناقابل تطبیق و ناقابل تسویہ موقف ہے۔ لیکن اگر مذہب اپنے واحد حاملِ حق ہونے کے دعوے سے دستبردار ہو جائے تو جدیدیت سے توافق اور تسویہ ممکن ہے۔ اسلام کے برعکس دنیا کے باقی تمام مذاہب جدیدیت کے روبرو اپنے اساسی موقف سے دستبردار ہو کر اس کے سائبان میں پناہ لے چکے ہیں۔ یہ مقصد عیسائی اور یہودی جدیدیت وغیرہ کے ذریعے حاصل کیا گیا، اور ان مذہبی جدیدیتوں نے استعمار و استشراق کا بھی خوب خوب ہاتھ بٹایا۔ لیکن اسلامی جدیدیت ابھی مکمل نہیں ہو سکی اور یہ ایک جاری منصوبہ ہے، اور اس پر کام کبھی رکتا نہیں ہے۔ مدرسہ ڈسکورسز اسی منصوبے کی تکمیل کو ایک قدم آگے بڑھاتا ہے۔  (جاری) ۔۔

##############################
https://web.facebook.com/mohammaddin.jauhar.7/posts/942898856102101
اللہ رب العزت آپ کو جلد سے جلد صحت کاملہ عطا فرمائے ۔آمین

##############################
https://web.facebook.com/mohammaddin.jauhar.7/posts/906073089784678
’’مطالعہ پاکستان‘‘ آصف محمود  برطانیہ میں 8 جون کو سرکاری سطح پر غیر معمولی اہتمام کے ساتھ ملکہ کی سالگرہ منائی گئی ، لیکن ملکہ کا یوم پیدائش تو 21 اپریل ہے ۔ پھر ان کی سالگرہ کی پر تکلف سرکاری تقریب 8 جون کو کیوں ؟ ’’ مطالعہ پاکستان‘‘ کی پھبتی تو ہم نے بہت سن لی کیوں نہ اب محققین کرام کے ممدوحین کا کچھ تذکرہ ہو جائے؟ کیا انہیں کچھ خبر ہے برطانیہ اور امریکہ کے تعلیمی اداروں میں کون سی تاریخ پڑھائی جا رہی ہے؟  امرتسر کے جلیانوالہ باغ میں جو ہوا کیا وہ برطانیہ کے نصاب کا حصہ ہے ؟ کیا نصاب یہ بتاتا ہے جس جنرل ڈائر کو قومی ہیرو بنا کر اظہار تشکر کے لیے برطانوی قوم نے 26 ہزار پائونڈ اکٹھے کیے تھے اس کا اصل چہرہ کتنا گھنائو نا تھا ؟ کیا برطانیہ کے نصاب میں کہیں لکھا ہے عظیم سلطنت برطانیہ نے مغل شہنشاہ بہادر شاہ ظفر کے ساتھ کتنا اعلی برتائو کیا ؟ کیا برطانوی نصاب میں یہ پڑھایا جاتا ہے کہ دوسری جنگ عظیم میں سلطنت برطانیہ نے کس طرح افریقیوں کو کیمپوں میں ڈالا جہاں 28 ہزار افریقی دم گھٹنے سے مر گئے؟ کیا برطانوی نصاب میں کینیا میں برٹش ایمپائر کے خلاف ہونے والی مائو مائو تحریک کا کوئی ذکر ہے جس میں برطانوی سورمائوں نے کیرولین الکنز کی تحقیق کے مطابق ایک لاکھ لوگ قتل کر دیے تھے؟  کیا برطانوی نصاب اپنے بچوں کو بتاتا ہے جب برطانیہ نے ہندوستان پر قبضہ کیا تو ہندوستان کی معیشت دنیا کی معیشت کا 24 فیصد تھی اور جب برطانوی راج ختم ہوا تو یہ محض 4  فیصد رہ گئی تھی ؟ کیا اس کی وجوہات پر وہاں کبھی بات ہوئی ؟ کیا وہاں سکولوں میں پڑھایا جاتا ہے برطانوی راج کے دوران ہندوستان میں 17 ملین لوگ قحط سے مر گئے؟ ( یاد رہے ایک ملین دس لاکھ کا ہوتا ہے)۔ کیا کہیں یہ ذکر موجود ہے جب 1943 میں بنگال میں قحط سے 41 لاکھ لوگ مر گئے تو چرچل نے کہا تھا : میں ہندوستانیوں سے نفرت کرتا ہوں، انہیں مر جانا چاہیے یہ خرگوش کی طرح کھاتے ہیں‘‘۔  کیا برطانوی نصاب اپنے بچوں کو بتاتا ہے کہ برٹش ایمپائر نے کینیا سے نکلتے وقت پندرہ ہزار فائلیں ضائع کر دی تھیں تا کہ ظلم کا ریکارڈ ختم ہو جائے؟ کیا وہاں کے طالب علموں کو معلوم ہے 1958ء کے یو کے پبلک ریکارڈز ایکٹ کے خلاف ورزی کرتے ہوئے ہوئے آج بھی کامن ویلتھ آفس 6 لاکھ فائلیں خفیہ رکھ کر بیٹھا ہے؟ کیا وہاں بچوں کو معلوم ہے کہ سلطنت برطانیہ کی جن عظیم روایات پر وہ فخر کرتے ہیں وہ مظلوموں کے خون سے لتھڑی ہیں ۔  امریکہ کا نصاب تعلیم دیکھ لیجیے ، کیا اس میں ناگا ساکی اور ہیروشیما پر بیتی قیامت کا ذکر ہے؟ کیا نصاب میں امریکہ کے ہاتھوں مارے جانے والے میکسیکو کے دس ہزار شہریوں کا کوئی ذکر ہے؟ کیا فلپائن میں امریکی کمانڈر کے اس حکم نامے کے نتیجے میں ہونے والے قتل عام کا کوئی تذکرہ ملتا ہے کہ ’’ دس سال سے بڑے ہر شخص کو قتل کر دو؟ کیا رابرٹ للی کی یہ رپورٹ امریکی نصاب میں جگہ بنا سکی کہ دوسری جنگ عظیم میں امریکی فوجیوں نے جرمنی فرانس اور برطانیہ کی 14 ہزار لڑکیوں کی عصمت دری کی  ؟ ویت نام ، مائی لائی ، عراق اور افغانستان میں ہونے والا قتل عام کیا وہاں کے نصاب کا حصہ ہے؟  ملکہ الزبتھ 21 اپریل کو پیدا ہوئیں لیکن سلطنت برطانیہ ان کی سالگرہ 8 جون کو مناتی ہے ۔ کنگ ایڈورڈ ہفتم 9 نومبر کو پیدا ہوئے لیکن ریاست نے ان کی سالگرہ کبھی مئی میں منائی کبھی جون میں ۔ برطانیہ کی تو ادا ٹھہری لیکن پاکستان 14 اگست کو یوم آزادی منا نے کا فیصلہ کر لے کیونکہ پہلے ہمیں انتقال اقتدار ہوا تھا تو این جی اوز کے کارندے ’’ مطالعہ پاکستان‘‘ کی پھبتی کسنے آ جاتے ہیں ۔  برطانیہ جمہوریت کی ماں ہونے کے باوجود بادشاہت کو سینے سے لگا لے تو یہ شعور اجتماعی قرار پاتا ہے ، ہمارے ہاں مغلوں یا سلطنت عثمانیہ کا ذکر ہو جائے تو یاروں کے مزاج برہم ہو جاتے ہیں ۔ ہمیں سمجھایا جاتا ہے کہ دیکھیے صاحب ہمارے شہنشاہ تو ہم پر مسلط تھے لیکن برطانیہ نے تو جمہوری انداز سے فیصلہ کیا بادشاہت کو برقرار رکھنا ہے لیکن ہمیں یہ نہیں بتایا جاتا برطانوی قانون میں ملکہ برطانیہ کو بادشاہت سے پر امن طریقے سے ہٹانے کی بات کرنا بھی جرم ہے ۔ برطانوی وزارت قانون وضاحت کر چکی ، 1848ء کا ٹریزن فیلونی ایکٹ آج بھی نافذ العمل ہے ۔ یہ بات بھی برطانوی اخبارات میں چھپ چکی کہ تیس فیصد لوگ بادشاہت نہیں چاہتے۔لیکن وہ بات نہیں کر سکتے۔ انہیں معلوم ہے اس کی سزا عمر قید ہے۔ ملکہ کے خلاف بات کی سزا عمر قید ہے لیکن ہم سے مطالبہ ہے ہم آزادی رائے کے نام پر مقدس ہستیوں کی توہین گوارا کر لیں ۔  پاکستان کے آئین کے آرٹیکل 41 کے تحت صدر پاکستان کے لیے مسلمان ہونا لازم ہے۔ ہمارے ہاں طوفان کھڑا ہو جاتا ہے کہ یہ اقلیتوں کے حقوق کی نفی ہے ۔ لیکن برطانیہ میں تخت شاہی پر جلوہ افروز ہونے کے لیے نہ صرف عیسائی ہونا ضروری ہے بلکہ یہ بھی لازم ہے اس کا تعلق کیتھولک فرقے سے نہ ہو ۔ ہم نے توصرف مسلمان کی بات کی ، شیعہ ، سنی ، بریلوی ، دیوبندی یا اہل حدیث کی شرط نہیں رکھی لیکن وہاں تو یہ عالم ہے کہ 2013ء سے پہلے شاہی خاندان کے کسی فرد کو کسی کیتھولک سے شادی کی اجازت بھی نہ تھی ۔ 2013ء میں یہ اجازت دی گئی مگر اس شرط کے ساتھ کہ اولاد کی پرورش کیتھولک عقیدے پر نہیں کی جائے گی ۔  این جی اوز کے ذریعے وطن عزیز میں دانشوروں کی جو تیسری جنس متعارف کرائی گئی ہے ، یہ اس کی واردات ہے کہ شہریوں کو فکری طور پر اپاہج کر دو ۔ یہ اپنی تاریخ کے کسی باب پر فخر نہ کر سکیں ، یہ اسے ندامت کا ایک بوجھ سمجھ کر ہمیشہ معذرت خواہانہ رویے کا شکار رہیں ۔ انہیں باور کرایا جائے کہ افضل تہذیب تو مغرب کی تہذیب ہے۔ تم تو بس دھرتی کا بوجھ ہو ۔  اس فکری واردات کا ابطال لازم ہے۔

##############################
https://web.facebook.com/mohammaddin.jauhar.7/posts/905628976495756
استعمار کا دفاع غلامانہ ذہن کی نشانی ہے. اس کے برعکس  بعض پڑھے لکھےاور سنجیدہ لوگ بھی یہ تو سمجھتے ہیں کہ یورپ اور برطانیہ کی ترقی برصغیر اور افریقہ کی لوٹ مار کا نتیجہ ہے لیکن وہ امریکہ کو اس سےبری الذمہ قرار دیتے ہیں. ایسے احباب کے لئے  معروف معیشت دان اٹسا پٹنائک کا انٹرویو شیئر کر رہا ہوں. آپ سات کتابوں کی مصنفہ ہیں اور جواہر لعل یونیورسٹی دہلی میں پڑھاتی ہیں. ان کا یہ تحقیقی مقالہ کولمبیا یونیورسٹی پریس میں شائع ہوا. "1765 سے 1938 تک برطانیہ نے ہندوستان سے 9.2 trillion پاؤنڈ لوٹے. ڈالر میں یہ رقم تقریباً 45 ٹریلین بنتی ہے."  اس گفتگو کو دیکھنے کا درست تناظر یہ ہے کہ ہندوستان پر کل بیرونی قرضہ 529 بلین ہے. پاکستان کا کل بیرونی قرضہ 90بلین ڈالر اور  بنگلہ دیش کا کل قرضہ 33 بلین ڈالر ہے. یعنی بہتر سال میں اس خطے کا کل قرضہ اس رقم کا پینتالیسیواں حصہ بھی نہیں ہے جو انگریز سامراج نے یہاں سے لوٹی. واضح رہے کہ ایک ٹریلین میں ایک ہزار بلین ہوتے ہیں. پورا انٹرویو لنک میں ملاحظہ فرمائیں.

##############################
https://web.facebook.com/mohammaddin.jauhar.7/posts/901507226907931
فیس بک احباب کو دلی عید مبارک۔

##############################
https://web.facebook.com/mohammaddin.jauhar.7/posts/900166503708670
محترم جناب عامر ہاشم خاکوانی صاحب کی والدہ محترمہ کے انتقال پرملال پر ان کے غم میں شریک اور مرحومہ کی مغفرت کے لیے دعاگو ہوں۔ اللہ تعالیٰ مرحومہ کو اپنی ردائے رحمت میں ڈھانپ لے، اور سفر آخرت میں ان کو وہ ساری آسانیاں عطا فرمائے جن کا وعدہ ہے۔ دعا ہے کہ اللہ تعالیٰ  خاکوانی صاحب کو اپنی خصوصی رحمت اور استعانت سے صبر جمیل عطا فرمائے۔ إنا لله و إنا إليه راجعون۔ اللهم اغفر لھا و ارحمھا و عافھا و اعف عنھا و أكرم نزلھا و وسع مدخلھا و اغسلھا بالماء و الثلج و البرد و أعذھا من فتنۃ القبر و عذاب النار و أدخلھا الجنۃ في الفردوس الأعلى، اللهم لاتفتنا بعدھا و لا تحرمنا أجرھا، اللهم ألهم على أهلھا و ذويھا الصبر و السلوان آمين يا رب العلمين. آمین

##############################
https://web.facebook.com/mohammaddin.jauhar.7/posts/899369417121712
ایک بات دو روز سے کچھ حلقے پھیلا رہے ہیں جسے اچھے بھلے لوگ بھی متاثر ہوکر شیئر کر رہے ہیں. سو باقاعدہ تحقیق شدہ عرض گزار ہوں کہ کوٹ مارشل ہونے والے تینوں افسران پاکستان میں موجود ہیں. ان میں سے ایک بھی ملک سے باہر نہیں. یاد رکھئے کورٹ مارشل کبھی بھی ملزم کی غیر موجودگی میں نہیں ہوتا.

##############################
https://web.facebook.com/mohammaddin.jauhar.7/posts/1096850780706907
پاکستانی جامعات پر جناب پرویز ہودبھائی کا تبصرہ جناب پرویز ہود بھائی روزنامہ ”ڈان“ کے لیے اپنے ایک حالیہ مضمون [یکم فروری ۲۰۲۰ء] میں لکھتے ہیں: Pakistan’s universities — all of them — are cesspools of political filth and intrigue. یعنی ”پاکستانی جامعات ۔۔ سب کی سب ۔۔ سیاسی غلاظت اور ریشہ دوانی کے سنڈاس ہیں۔“ پاکستانی جامعات کے حالاتِ واقعی کی درست عکاسی اور غیرمعمولی اخلاقی جرأت کے حامل اس تبصرے پر وہ یقیناً داد کے قابل ہیں۔ گویا کہ انہوں نے سائنس کا کوئی نیا قانون بیان کر دیا ہو۔ میں سوچ رہا ہوں کہ علم کا مرکز ہماری جامعات کیا اپنے پورے علمی وسائل کو بروئے لاتے ہوئے اس تبصرے میں کوئی حک و اضافہ کر سکتی ہیں؟

##############################
https://web.facebook.com/mohammaddin.jauhar.7/posts/1095223507536301
’مولانا‘ فاؤسٹ کے رامشگر کی کلپنا (تیسری اور آخری قسط) ۔ تحریر: محمد دین جوہر - Jaeza

##############################
https://web.facebook.com/mohammaddin.jauhar.7/posts/1092636854461633
’مولانا‘ فاؤسٹ کے رامشگر کی کلپنا (قسط دوم) ۔ تحریر: محمد دین جوہر - Jaeza

##############################
https://web.facebook.com/mohammaddin.jauhar.7/posts/1090167588041893
’مولانا‘ فاؤسٹ کے رامشگر کی کلپنا ۔ تحریر: محمد دین جوہر - Jaeza

##############################
https://web.facebook.com/mohammaddin.jauhar.7/posts/837642453294409
محترم عمار خان ناصر صاحب اور محترم محمد دین جوہر صاحب کی حالیہ موضوع کی بحث میں ایک اہم نکتہ جو شائد زیر بحث نہیں ہے وہ  مسلمان معاشروں کی مغربی  فکر کی بنیاد پر سوشل  انجینیرنگ  بھی ہے جو عام طور پر نظروں سے پوشیدہ رہتی ہے یہ پہلو چونکہ میری دلچسپی کا میدان ہے تو اس بارے توجہ دلا رہا ہوں مغرب میں سرمایہ دارانہ نظام نے لوگوں کو مذھب اور روایت سے متنفر  کرنے کیلئے اور مذھب اور سماج  کی تاریخی روایت کو ایک بوجھ اور رکاوٹ بناکر پیش کرنے کیلئے  مکانات کے سائز  کی تعمیر سے لیکر گاڑیوں کے سائز تک کے ذریعہ اپنے معاشروں کی سوشل انجینیرنگ کی ہے، اس سوشل انجینیرنگ میں تعلیم کے شعبہ جات، ملازمت کے اوقات کار ، ملازمت کی اقسام اور فراہمی، شاپنگ مالز کی تعمیر، 24 گھنٹے  جاری رہنے والے ٹی وی چینلز ، کھیلوں کے علاقائی  مقابلوں سے لیکر اولمپکس تک سب کچھ شامل  ہے مغرب میں رہنے والے مسلمانوں میں ایک تجدد  پسند طبقہ  پیدا  کرکے اسے مسلمان دنیا میں ایک "علمی ساکھ " کی فراہمی  اور پھر مسلمان معاشروں کی سوشل  انجینیرنگ کا منصوبہ  بھی پچھلے 40/30 سے جاری و ساری ہے جس میں پچھلے 20 سال سے کافی شدت  آئی ہوئی ہے  مدرسہ ڈسکورسز سے اتنی زیادہ واقفیت تو نہیں لیکن بظاہر  یہ اسی سوشل  انجینیرنگ کا شاخسانہ معلوم ہوتا ہے سوشل  انجینیرنگ چونکہ  انتہائی غیرمحسوس انداز میں لمبے عرصہ میں رویے، عادات اور ذہنیت  بدلنے  کا نام ہے تو لوگوں کو محسوس ھی نہیں ہوتا کہ انکے نکتہ نظر میں کیا کیا تبدیلی آ گئی ہے یا لا دی گئی ہے اور ایک نسل کے بعد آئندہ نسل کیلئے لائی گئی تبدیلی، تبدیلی نہیں رہتی بلکہ ایک روزمرہ  کی ، معمول کی بات ہوتی ہے جسے مزید تبدیلی کی طرف لیجایا جا رہا ہوتا ہے

##############################
https://web.facebook.com/mohammaddin.jauhar.7/posts/837175220007799
جدیدیت اور محترم عمار خان ناصر صاحب کا مسئلہ  (۱۰)  آخر میں عمار خان ناصر صاحب کی متعارف کردہ نئی ”منہج علم“  کے ذرائع کا مختصر احاطہ کرنا ضروری ہے۔ اپنے فرمودات کے آغاز میں مغربی تہذیب کے حوالے سے انہوں نے چار موضوعات کا ذکر کیا ہے:  (۱) قومی ریاست، خلافت اور جہاد؛ (۲) جمہوریت؛ (۳) سرمایہ داری اور بینکنگ؛ (۴) جدید سائنس اور ٹیکنالوجی۔ یہ ذکر محض تقریبِ رونمائی کے لیے تھا کیونکہ پھر وہ  ان کی طرف نہیں لوٹے۔ اپنے مضمون میں ان کا زور بیان اس چیز پر صرف ہوا ہے اور ان کا مقدمہ بھی یہی ہے کہ ”وجدانی صلاحیت“، ”عینی شہادت“، ”روزمرہ تجربہ“ اور ”کامن سینس“ وغیرہ ان موضوعات کے علم اور محاکمے کے لیے کافی ہیں۔ یہ جدید علم کے بہت اہم، وسیع و عریض اور کئی صدیوں تک پھیلے ہوئے مباحث و موضوعات ہیں۔ ان کے علم اور محاکمے سے عمار خان ناصر صاحب کے تجویز کردہ ذرائع کا تعلق وہمی تو ہو سکتا ہے حقیقی نہیں ہے۔ روزمرہ عمومی مشاہدہ ضروری معلومات کے حصول کا ذریعہ یقیناً ہے، لیکن یہ علم کو مستلزم نہیں ہے۔ مجھے یہ تسلیم ہے کہ ایک ”تارک الدنیا سادھو“ بھی اوباما کی جگہ ٹرمپ کے آنے یا پاکستان میں حکومتی تبدیلی سے واقف ہو گا۔  اب کیا یہ واقفیت امریکی سیاسی طاقت اور سرمائے کے نظریے اور نظام کی تفہیم کو بھی مستلزم ہو گئی ہے؟ عمار خان صاحب زیادہ جرأت آزما ہیں ان کا یہی موقف ہے۔ وہ مزید فرماتے ہیں:  ”جدیدیت [کی متعارف کردہ] تبدیلیاں معاشرت، سیاست، معیشت، تعلیم، ثقافت، ہر ہر سطح پر ظاہر ہو رہی تھیں اور معاشروں کو تلپٹ کر رہی تھیں، اور مذہبی علماء ان کے عینی شاہد تھے“۔  ایک عینی شاہد دیکھتا ہے کہ ریلوے اسٹیشن پر ایک گاڑی جنوب کو چلی گئی اور دوسری شمال کو۔ عینی شہادت کی بنیاد پر اس کی معلومات اور بیان بالکل درست ہے۔ لیکن کیا اس عینی شہادت سے اس کو پورے مواصلاتی نظام کی فہم بھی ازخود حاصل ہو گئی؟ عینی شہادت واقعات کی ہوئی ہے، سسٹم اور علوم کی نہیں ہوتی۔ کیا (۱) قومی ریاست، خلافت اور جہاد؛ (۲) جمہوریت؛ (۳) سرمایہ داری اور بینکنگ؛ (۴) جدید سائنس اور ٹیکنالوجی محض حسی اور عینی مشاہدے سے سمجھ میں آنے والی چیزیں ہیں؟ عمار خان صاحب کے ارشاد سے تو یہی متبادر ہے۔ وہ مزید فرماتے ہیں کہ ”یہ سمجھنے کے لیے کہ یہ تبدیلیاں مذہبی مرادات کے کتنے خلاف ہیں اور کیا قیامت ڈھا رہی ہیں، فقہ یا کلام میں کسی تخصص کی نہیں، صرف کامن سینس کی ضرورت تھی جو یقیناً مذہبی علماء کو بھی حاصل تھی“۔ شکر ہے کہ ہمارے علما نیک نیتی، دینداری، اسلاف سے محبت اور دینی بصیرت جیسے صرف ”کامن سینس“ سے کہیں بڑے اوصاف کے حامل تھے۔ مسئلہ عمار خان صاحب کو ہے کہ وہ صرف ”کامن سینس“ کو ہی کل دین سمجھ کر مدرسہ ڈسکورسز میں شامل ہو ئے ہیں۔  وہ کارِ تطبیق کی بنیاد کے طور پر  ”فقہی بصیرت“ کا ذکر بھی ذکر کرتے ہیں، لیکن یہاں وہ بھی جاتی رہی اور ”کامن سینس“ ہی نجی اصول علم کے طور باقی رہ گئی ہے۔  وہ مزید فرماتے ہیں: ”سوال یہ ہے کہ ان کھلی کھلی اور اندھے کو بھی دکھائی دینے والی تبدیلیوں کے متعلق تطبیق و مطابقت کے رجحان کی یہ توجیہ کیونکر ہو سکتی ہے کہ روایتی علوم جدیدیت کے فہم کے وسائل نہیں رکھتے تھے؟ مثلاً اسلامی اقتدار کا خاتمہ ہو گیا ہے، مسلمانوں کی سیاسی وحدت ختم کر کے انھیں قومیتوں میں بانٹ دیا گیا ہے، قانونی اور عدالتی نظام کو شریعت کے بجائے اور قانون کی تعبیر کو مستند فقہی روایت کے بجائے نئے قانونی اصولوں پر استوار کیا جا رہا ہے، اسلامی اصول تجارت کی جگہ یکسر مختلف اہداف ومقاصد رکھنے والے نظام معیشت جڑ پکڑ رہا ہے، آخر ان تبدیلیوں اور ان کے ’’غیر اسلامی پن’’ کو سمجھنے کے لیے کون سے جدید علوم اور ان کے کتنے گہرے مطالعہ کی ضرورت تھی جو مذہبی علماء کو حاصل نہیں تھا اور روایت پسندوں کو حاصل ہے؟ اور اگر جدیدیت کے احوال سامنے کی بات تھے اور پورے معاشرے کے لیے روز مرہ تجربے کی حیثیت رکھتے تھے تو ایسا کیوں ہوا کہ مذہبی علوم سے تعلق رکھنے والے طبقے میں تطبیق و مطابقت کا رجحان پختہ ہوتا چلا گیا، جبکہ مزاحمت اور قومی ودینی حمیت کی اصل اور مستند اسلامی اسپرٹ نے اپنے مسکن کے لیے روایت پسندوں کے قلب و دماغ کو چننا زیادہ مناسب خیال کیا؟“ کسے انکار ہے کہ ”وجدانی صلاحیت“، ”عینی شہادت“، ”روزمرہ تجربہ“ اور ”کامن سینس“ وغیرہ روزمرہ معلومات کا اہم ذریعہ ہے، لیکن علم کا ذریعہ نہیں ہے۔ وہ بلاوجہ زورآزمائی کر رہے ہیں جبکہ معاملہ بہت سادہ ہے۔ یہ سامنے کی چیز ہے کہ ہمارے روایتی علما نے نہایت نیک نیتی سے دستیاب فقہی علمی وسائل میں رہتے ہوئے ٹیکنالوجی کو سمجھنے کی کوشش کی اور اسی فہم کو اپنے فتاویٰ کی بنیاد بھی بنایا۔ یعنی علما کی فہم ان کے فتاویٰ کی بنیاد ہے۔ عمار خان صاحب اس بات پر بضد ہیں کہ فتاویٰ کی بنیاد میں کارفرما فہم دراصل جدیدیت کی تفہیمِ کامل ہے، حالانکہ اس کا تعلق صرف ٹیکنالوجی سے ہے اور یہ الگ سے نظری مبحث کے طور پر کہیں موجود بھی نہیں ہے۔ علما کا بھی یہ دعویٰ نہیں کہ وہ ”تفہیمِ جدیدیت“ کر رہے ہیں، بلکہ وہ تو اپنی نیک نیتی اور دینداری میں ایک مذہبی ذمہ داری نبھانے کی کوشش میں ہیں۔ بلاشک، مجموعی ہم عصر حالات پر ہمارے علما کا غور و فکر اور فہم ہی ان کے فتاویٰ کی بنیاد بنی تھی، اور یہ صرف ”تفہیم جدیدیت“ نہیں تھی۔ لیکن جس حد تک بھی تفہیمِ جدیدیت/ٹیکنالوجی ہمارے علما کے فتاویٰ میں متضمن ہے اس کے طریقۂ کار، نوعیت، معیار، ثقاہت  اور حتمیت کے بارے میں صرف اندازہ ہی لگایا جا سکتا ہے کیونکہ فتاویٰ سامنے ہیں اور وہ فہم سامنے نہیں ہے۔ صاف ظاہر ہے کہ فتویٰ کی بنیاد میں کارفرما فہم پر کوئی کلام ہی نہیں کیا جا سکتا جب تک اس کا کوئی مربوط بیان موجود نہ ہو، کجا یہ کہ ان فتاویٰ پر کوئی تنقید کرے۔ زیر بحث معاملے کی نوعیت کچھ اور ہے جسے عمار خان صاحب بلاوجہ الجھا رہے ہیں۔ جیسا کہ عرض کیا کہ روایتی علما کا ہم عصر حالات کا فہم فتاوی کی بنیاد ہے جو انہوں نے  (۱) قومی ریاست، خلافت اور جہاد؛ (۲) جمہوریت؛ (۳) سرمایہ داری اور بینکنگ؛ (۴) جدید سائنس اور ٹیکنالوجی وغیرہ یا دیگر جدید چیزوں کے بارے میں دیے۔ لیکن یہ بالکل سامنے کی بات ہے کہ مثلاً ریاست یا جمہوریت یا سرمایہ داری کے علوم اور ان کی فہم، اس فہم تک محدود نہیں ہے جو فتاوی کی بنیاد بنی ہے۔ ان موضوعات پر الگ سے وسیع و عریض فکری اور نظری مباحث موجود ہیں جو اہل علم کے لیے قابل رسائی ہیں۔ ایسے میں اگر کوئی مسلمان جو دین کی بنیادی مرادات کو جانتا اور ان پر ایمان رکھتا ہے، ان وسیع و عریض فکری اور نظری مباحث سے براہ راست واقف ہے اور ان کے عینِ دین ہونے سے انکار کرتا ہے، یا ان کی دین سے موافقت کو موہوم خیال کرتا ہے، تو وہ علما کی فہم کا مخالف کیسے ہو گیا؟ جبکہ ہمارے علما اس بات کو تسلیم کرتے ہیں کہ وہ براہِ راست ان موضوعات سے تعرض نہیں کرتے، اور ان موضوعات کے محاکمے کا دعویٰ بھی نہیں رکھتے۔ عمار خان صاحب اس بات پر مصر ہیں کہ جدید چیزوں پر فتوی اور فہمِ جدیدیت مساوی ہیں۔ یہاں بھی ان کا مقصد صرف التباس پیدا کرنا ہے۔ عمار خان صاحب اس بات پر بھی بضد ہیں کہ فتاویٰ کی بنیاد میں کارفرما تفہیم کافی و شافی ہے اور ”روایت پسندوں“ کو یہ حق نہیں کہ وہ تفہیم مغرب اور تفہیم جدیدیت کے نظری مباحث چھیڑیں، جن کے بارے میں انہیں شبہ ہے کہ آگے چل کر ان کے کاروبار فہم کے لیے مشکلات پیدا سکتے ہیں۔ اگر عمار خان ناصر صاحب ان فتاویٰ کی بنیاد میں کارفرما تفہیم جدیدیت کا مفصل بیان کر سکیں، تو اس سے ان کے خود ساختہ ”روایت پسندوں“ کی تفہیم مغرب اور تفہیم جدیدیت از خود رد ہو جائے گی اور روایتی علما کی جو خدمت ہو گی اس پر ثواب الگ سے ملے گا۔  آخر میں عرض ہے کہ کیا پورے کے پورے مسلم معاشروں نے جدیدیت کی پیدا کردہ ٹیکنالوجی اور اداروں سے جو تطبیق پیدا کی ہے، وہ کسی فقہی اصول کے تحت حاصل ہوئی ہے یا تاریخی عمل کے بہاؤ سے پیدا ہوئی ہے؟ تطبیق میں یہ سوال اہم ہے کہ کیا واقعات کا تاریخی بہاؤ اس کے تابع ہے یا تطبیق اس کی پیروی کر رہی ہے؟ کسی چیز کے وقوع میں آ جانے کے بعد، تاریخی مراد ظاہر ہوئی ہے یا دین کی مراد پوری ہوئی ہے؟ اب کسی واقعے/نئی ٹیکنالوجی سے تطبیق تاریخی مراد کو دین پر حاوی کرتی ہے یا دین کو تاریخ پر مقدم رکھتی ہے؟ تطبیق کی ضرورت ہی اس لیے پیش آتی ہے کہ تاریخی واقعہ دین کی مراد کے برخلاف ظہور میں آ چکا ہے۔ اب دینی موقف کی اس واقعے/ چیز/سسٹم سے تطبیق محض ایک face-saving  کی حیثیت رکھتی ہے۔ ہماری گزارش ہے کہ جو تاریخ پوری تہذیب کو روند ڈالے، اس کے سیلاب کے سامنے تطبیق کے روڑے اٹکانا اپنے آپ سے مذاق کرنا ہے۔  ایسے حالات میں دینی شعار کو تطبیق کی بجائے مزاحمت پر منتقل کرنے کی ضرورت ہوتی ہے۔ یہ لمحہ تہذیبی مزاحمت کو دینی علم اور دینی کردار سے سینچنے کا لمحہ ہے، تطبیق کا نہیں۔ اور اس مزاحمت کا نقطۂ آغاز انفس اور علم ہے۔ تفہیم مغرب/جدیدیت کا یہ مزاحمتی پہلو ہی عمار خان صاحب کو پریشان رکھتا ہے کیونکہ وہ تو اب دینی تعبیرات کو بھی براہ راست مغرب سے درآمد کرنے کے منصوبے پر عمل پیرا ہیں۔

##############################
https://web.facebook.com/mohammaddin.jauhar.7/posts/836785376713450
ہمارے معاشرے کا ایک بڑا المیہ دو نمبر اہلِ علم ہیں۔ ان کا علمی طریقۂ کار قبضہ مافیا سے مستعار ہے۔

##############################
https://web.facebook.com/mohammaddin.jauhar.7/posts/836372716754716
جو محترم دوست صبح و شام اپنی توانائیاں ہم جیسے افتادگان خاک کو یہ باور کروانے میں صرف کیا کرتے ہیں کہ پاکستان کے حوالے سے کچھ بھی درست نہیں ، پھر وہ مطالعہ پاکستان، غلط تاریخ، نظریہ پاکستان، غیرت بریگیڈ  وغیرہ جیسے  الفاظ بطور "طنزِ مسلسل" استعمال کرنا نہیں بھولتے تاکہ قوم کو مستقل طور پر کنفیوز اور منتشر رکھنے کے ساتھ ساتھ پاکستان کے حوالے سے ایک عجیب سے احساس جرم کا شکار بنا دیا جائے، وہ پلوامہ حملے کے بعد بھارتی میڈیا، نشریاتی اداروں یہاں تک کہ کھیلوں کی تنظیموں اور ویب سائٹس کا رویہ دیکھ لیں اور اسے ذہن نشین کر لیں تاکہ وہ آئندہ بصیرت کے موتی رولنے سے قبل کم از کم ایک بار اپنے گریبان میں جھانک کر دیکھ لیں۔  ویسے تو اس بار بھی یہ دوست بھارت سے پہلے ہی پاکستان پر چڑھ دوڑے تھے ، تاہم اس بار ان کے ساتھ کچھ ہاتھ  ہو گیا۔ نہ خودکش حملہ آور پاکستانی نکلا اور نہ ہی اس کا دھماکہ خیز مواد۔ نہ ہی اس کے بارڈر پار روابط نکالے جا سکے۔ حد تو یہ ہے کہ عالمی دنیا نے بھی  بھارتی پوزیشن کو در خور اعتناء نہیں جانا اور اپنا ردعمل  محض بھارت کی اشک  شوئی تک محدود رکھا۔  ان دوستوں کو اب صرف بھارت سے شکوہ ہونا چاہیے جس نے (ایک مرتبہ پھر) ان کے پلے کچھ نہیں چھوڑا  !

##############################
https://web.facebook.com/mohammaddin.jauhar.7/posts/835793296812658
جدیدیت اور محترم عمار خان ناصر صاحب کا مسئلہ  (۹)  اب ہم ”جدیدیت کے پیدا کردہ عملی احوال“ کی طرف واپس آتے ہیں۔ اس صورت حال میں جو پیچیدگی ہے اور اس سے جو خلط مبحث پیدا ہوا ہے، وہ بہت گہرا اور طویل المیعاد ہے۔ گزارش ہے کہ ”مذہبی موقف“/شریعت/فقہ ”جدیدیت کے پیدا کردہ [کسی بھی] عملی احوال سے براہ راست اور اساسی“ طور متعلق ہے ہی نہیں اور نہ وہ ان سے مخاطب ہے۔ ہدایت/مذہبی موقف/شریعت/فقہ براہ راست انسان سے، مکرر انسان سے مخاطب ہے، اس کے افعال و اعمال میں رہنما ہے اور ان پر ججمنٹ ہے۔ انسانی اعمال و افعال یقیناً کسی سماجی اور تاریخی صورت حال میں ہی واقع ہوتے ہیں، لیکن وہ انسانی عمل سے منفک اور الگ ایک چیز کا نام ہے۔ وہ صورت حال نظری علم کا موضوع ہے، ہدایت کا نہیں۔ ہدایت/”مذہبی موقف“ کا مخاطب انسان ہے، کوئی اور شے نہیں۔ جونہی ہدایت/”مذہبی موقف“ کو ”جدیدیت کے پیدا کردہ عملی احوال“ یا تاریخی صورت حال سے براہ راست متعلق کیا جاتا ہے، تو مذہبی موقف/ہدایت کی حیثیت آلاتی ہو جاتی ہے، اور اس کا ہدایت ہونا بتدریج غیر اہم اور غیر متعلق ہو جاتا ہے۔ عملی احوال/تاریخی صورتحال کا مسئلہ یہ ہے کہ یہ ہر لحظہ متغیر ہوتی ہے، اور اس کا تفہیمی اور تعبیراتی علم خود صورت حال کے تابع ہوتا ہے۔ صورت حال کے تبدیل ہونے کے ساتھ ہی اس کا تفہیمی اور تعبیراتی علم بھی مندرس (آؤٹ ڈیٹڈ) اور بالآخر مسترد ہو جاتا ہے۔ ہدایت کو صورتحال سے براہ راست متعلق کرنے کا سب سے بڑا مسئلہ یہی ہے کہ حالات بدلنے سے ہدایت بھی غیر اہم ہو جاتی ہے اور اس کے لازمانی ہونے کا دفاع کرنا ممکن نہیں رہتا۔ یہ مذہب کی جڑیں کھودنے کے مترادف ہے۔ مذہب کے مندرس/آؤٹ آف ڈیٹ ہونے کا تصور بھی اسی غلط علمی اپروچ سے پیدا ہوا ہے۔ یہ سوال اپنی جگہ اہم ہے کہ ہدایت کا تاریخی صورت حال سے کیا تعلق ہے، لیکن اس کو زیربحث لانے کا یہ محل نہیں ہے۔  تجدد پرستی اور جدید تعبیراتِ دین کی کوکھ ہدایت کو براہ راست علمی، سماجی، ثقافتی اور تاریخی صورت حال سے متعلق کرنے کا موقف ہے، اور یہ اپروچ نہ دین کا رہنے دیتی ہے اور نہ دنیا کا۔  اس لیے یہ کہا جا سکتا ہے کہ تجدد پرست ایسا آدمی ہے جو نہ تو اللہ کا بندہ ہے اور نہ دنیا کا بندہ ہے، بلکہ وہ صورتحال کے بھنور میں سسکتی کسی مخلوق کا نام ہے۔

##############################
https://web.facebook.com/mohammaddin.jauhar.7/posts/835791723479482
جدیدیت اور محترم عمار خان ناصر صاحب کا مسئلہ  (۸)  اب یہاں کارِ تطبیق پر چند گزارشات ضروری ہیں۔ تطبیق، علوم اور تہذیب کا عقبی دروازہ ہے اور کارِ تطبیق اِن کی داخلی سرگرمی ہے۔ غیر تہذیب اور غیر دین سے علمی تعامل کا اصول تطبیق نہیں ہے۔ ہمارے علما کے ہاں جو تطبیقی کام تہذیبِ مغرب کے ٹیکنالوجی پراڈکٹ/شے سے شروع ہوا، وہ بہت جلد اہلِ تجدد کے ہاں پورے دین اور تہذیب تک پھیل گیا ہے۔ غیر تہذیب کے جز سے ارادی تطبیق کی منزل کل میں عینیت ہے۔ عمار خان ناصر صاحب کا یہ فرمانا ”… … بلکہ دینی فکر اور دینی علوم میں ان نظاموں کے پیدا کردہ احوال کے ساتھ مطابقت کی گنجائش اور بنیاد مہیا کرنے کی کوشش کرتے ہیں۔ انھیں خلافت کے روایتی نظام کے احیاء اور دنیا کو دار الحرب اور دار الاسلام میں تقسیم کرنے سے دلچسپی نہیں اور قومی ریاست اپنے لوازمات مثلاً جمہوریت وغیرہ کے ساتھ ان کے لیے بالکل قابل قبول ہے۔ پورے عالم اسلام کی فقہی دانش جدید معاشی نظام میں تجارت اور کاروبار کی اسلامی شکلوں کی دریافت اور توضیح میں مصروف عمل ہے، اور جدید سائنس اور ٹیکنالوجی کے بارے میں بھی ان کا بنیادی زاویہ نظر تردیدی نہیں ہے“ اصل میں اسی عینیت کا اعتراف ہے۔ یہ جو ارشاد ہے اس کا مطلب ہے کہ اسلام اور مغرب اب جز میں عینیت کی منزل سے گزر کر کل میں عینیت کی منزل پر فائز المرام ہو چکے ہیں۔ اہل اسلام کے لیے اس سے بڑی ”خوشخبری“ اور کیا ہو سکتی ہے؟ ان کا یہ کہنا بالکل بجا ہے کہ ”کرب و اضطراب“ کے شکار لوگوں کا ایسی ”مبشرات“ پر سوال اٹھانا ”غیردینی“ روش ہے اور وہ اس کو قبول نہیں کریں گے! لیکن اگر وہ خود اعتراف کر لیں تو دین کی مستند مراد ہے، اور اگر ہم عرض کر دیں تو جرم ہے۔  مذہب کی داخلی سرگرمی کے طور پر اجزائی تطبیق اس لیے ممکن ہوتی ہے کہ اصول اول میں اتفاق پہلے سے موجود ہوتا ہے۔ ہمارے ہاں روایتی علما ”دینی موقف“ اور بینکاری نظام میں تطبیق کی جو مزاحمت کر رہے ہیں، وہ اسی اصول کا عملی مظہر ہے۔ اگر غیر تہذیب سے اجزائی تطبیق کو اصول کے طور پر مان کر کام کا آغاز کیا جائے تو آخرکار یہ بنیادی اصول میں عینیت پر منتج ہوتا ہے۔ کارِ تطبیق کے اس پہلو کو کیوں نظرانداز کیا جا سکتا ہے؟ غیرمعمولی کارِ تجدد کے بعد، اب وہ وقت دور نہیں جب اپنے ہی جدید علما کی زبان سے ہم سنیں گے کہ ”کافر ہونا عین اسلامی ہے“۔ آقائے سرسید تو فرما ہی چکے ہیں کہ انگریزوں کی حکومت دین کی عین مراد ہے۔ یعنی تہذیب کی سطح پر یہ کام مکمل ہو چکا، اب فرد کو یہ ”خوشخبری“ دینا باقی رہ گیا ہے کہ کافر ہونا بھی عین اسلامی ہی ہے۔ معلوم ہوتا ہے کہ یہ جرأتِ تحقیق بھی اہل تجدد ہی کے حصے میں آیا چاہتی ہے۔ اہل نظر سے اس موقف کی طرف اشارہ کرنے والے روزمرہ واقعاتی مظاہر یقیناً اوجھل نہیں ہوں گے۔  اول اصول یہ ہے کہ کیا کفر اور اسلام میں تطبیق ممکن ہے؟ اگر کل میں تطبیق ممکن نہیں، تو اجزا میں کارِ تطبیق کی کیا صورت ہو گی؟ اس امر کو اصول کی سطح پر دیکھا ہی نہیں گیا۔ بنیادی اصول کو نظرانداز کرتے ہوئے اجزا میں تطبیق کے نتائج اب ہمارے سامنے ہیں۔ من حیث القوم ہم ان کو قبول کر چکے ہیں۔ بطور معاشرہ ہمارے تمام تہذیبی وسائل مغرب سے حاصل ہوئے ہیں، اور وہی ہمارا کل طرزِ زندگی ہے۔ ہم اس پر کوئی ”اعتراض“ نہیں اٹھا رہے، صرف صورت حال کی واقعیت عرض کرنے کی کوشش کرتے ہیں تو اس پر بھی مورد عتاب ٹھہرتے ہیں۔  فقہی تطبیق میں جو اصل مسئلہ ہے، اسے موجودہ بحث سے غیرمتعلق ہونے کی وجہ سے میں نہیں اٹھا رہا۔ لیکن اس کا ذکر کرنا ضروری ہے۔ عرض ہے کہ فقہ کا بنیادی موضوع انسانی عمل ہے۔ جدیدیت کے پیدا کردہ احوال و حالات میں انسانی عمل کی کل تقویم بدل چکی ہے، لیکن ہم اس کو دیکھنا ہی نہیں چاہتے، سمجھنا تو دور کی بات ہے۔ جدید معاشروں میں انسانی عمل کی خودمختار حیثیت یا تو ختم ہو گئی ہے یا موہوم ہے۔ میکانکی عمل، اس سے صرف مشینی عمل مراد نہیں، عمل کا نیا سانچہ ہے جس میں فطری انسانی عمل جذب ہو چکا ہے۔ انسانی عمل کی جدید تقویم کو سمجھے بغیر فقہی تطبیق اور اجتہاد کی بحثیں دراز نفسی کے علاوہ کچھ بھی نہیں ہیں۔    (جاری)

##############################
https://web.facebook.com/mohammaddin.jauhar.7/posts/835790553479599
جدیدیت اور محترم عمار خان ناصر صاحب کا مسئلہ  (۷)  عمار خان صاحب مزید اصول سازی کرتے ہوئے فرماتے ہیں: ”اس کی وجہ یہ ہے کہ مذہبی موقف کا تعلق جدیدیت کے پیدا کردہ عملی احوال سے براہ راست اور اساسی ہے، اور اس کی فکریات اور عقلیات سے ضمنی و ثانوی۔“ پیچیدگی اور طوالت کے خوف کے باوجود، اس مسئلے کی اہمیت کے پیش نظر اس پر کچھ کلام کرنا ضروری ہے۔ اہلِ تجدد کے ہاں یہ اصول بنیادی ہے کہ ”مذہبی موقف کا تعلق جدیدیت کے پیدا کردہ عملی احوال سے براہ راست اور اساسی ہے“۔ روایتی علما کی آڑ میں وہ اصلاً اپنا موقف ہی بیان کر رہے ہیں۔ اہل تجدد کے ہاں اس اصول کا تتمہ یہ ہے کہ ”مذہبی موقف کا تعلق جدیدیت کی فکریات اور عقلیات سے ضمنی و ثانوی [ہے]“۔ یہ بھی عمار خان صاحب نے تکلف فرمایا، ورنہ اہلِ تجدد کے ہاں اس طرح کا کوئی تعلق سرے سے تسلیم ہی نہیں کیا جاتا کیونکہ ان کے ہاں یہ کبھی، کہیں ضمناً بھی زیربحث نہیں آتا۔ بہرحال یہ ایک بڑی پیشرفت ہے کہ ایک لبرل ماڈرنسٹ عالم ”جدیدیت کی فکریات اور عقلیات“ نام کی کسی چیز کے موجود ہونے کو کم از کم تسلیم تو کر رہا ہے۔ جہاں تک ”اہل روایت“ کے ہاں جدیدیت سے تطبیق کا تعلق ہے، تو عمار خان صاحب نے اس انتساب میں غلطی کی ہے۔ ہمارے روایتی مذہبی علما خاص تاریخی عوامل کی وجہ سے ”جدیدیت“ نام کی کسی چیز سے واقف ہی نہیں تھے، کجا یہ کہ وہ اس سے تطبیق کا کام کرتے۔ یہ ان پر بہتان ہے۔ ہمارے علما کے ہاں بطور تصور اور تاریخی کنڈیشن جدیدیت کے ادراک کے شواہد موجود نہیں ہیں۔ ہاں اگر عمار خان ناصر صاحب ’جدیدیت‘ کی بجائے ’ٹیکنالوجی‘ کہتے تو بات قابل فہم تھی۔ ہمارے علما نے ٹیکنالوجی کے مظاہر سے ”دینی موقف“ کی، جس سے وہ فقہ مراد لے رہے ہیں، تطبیق کی کوشش ضرور کی ہے، اور اسے جدیدیت کے ساتھ تطبیق قرار دینا بالکل بے تکی بات ہے۔ فقہ جز سے بحث کرتا ہے، خوگر محسوس ہے یعنی عمل جوارح کو دیکھتا ہے، اس لیے جدیدیت سے، جو ایک کل ہے، اس کی تطبیق کی بات کرنا بےخبری اور غیرعلمی بات ہے۔ ’ٹیکنالوجی‘ سے ”اہل روایت“ نے فقہی تطبیق کی کوشش ضرور کی، لیکن وہ بھی جلد ہی  غیر اہم ہو گئی کیونکہ ”جدیدیت کے پیدا کردہ عملی احوال“ اتنی کثرت میں سامنے آنے لگے کہ وہ تطبیقات سے بے نیاز ہو گئے۔  ٹیکنالوجی ایک خود کار، تیز رو تاریخی عمل سے معاشرے کا حصہ بنتی چلی گئی۔ ٹیکنالوجی اور ”عملی احوال“ کے مندرس ہو جانے پر نئے حالات ان کی جگہ لیتے رہے، اور مسلمان بس دیکھتے کے دیکھتے رہ گئے۔ لیکن ٹیکنالوجی سے تطبیق کا مرحلہ بھی بہت مختصر رہا۔ مثلاً کمپیوٹر اور ”مذہبی موقف“ کی تطبیق پر کوئی سوال ناچیز کی نظر سے نہیں گزرا۔  ٹیکنالوجی کی پیدا کردہ شے/پراڈکٹ جیسے موبائل فون اور اس شے کے پیچھے کام کرنے والے وسیع تر اور عالمگیر سسٹم میں فرق ہے، اور انسان سے ان کی نسبتیں بھی الگ ہیں۔ شے/پراڈاکٹ انسان کی جیب میں ہوتا ہے اور خود انسان سسٹم کے پیٹ میں رہتا ہے۔ یعنی ایک ہے لاؤڈ سپیکر اور ”دینی موقف“ میں تطبیق کرنا، اور ایک ہے بینکاری نظام اور ”دینی موقف“ میں تطبیق کرنا، یہ دو قطعی مختلف چیزیں ہیں۔ کیونکہ شے حسی ہے، لیکن سسٹم، آرگنائزیشنوں کا مجموعہ ہے، حسی نہیں ہے، اور فقہ میں ”نامعلوم“ ہے، تو ایک چیز جس کو فقہ خود ”نامعلوم“ کہتا ہے، اس سے تطبیق کیسے ممکن ہو گئی؟ عمار خان صاحب نے ابہام نویسی سے یہاں بھی خلط مبحث پیدا کیا ہے۔ یعنی دینی موقف کی پراڈکٹ اور سسٹم سے تطبیق دو قطعی مختلف چیزیں ہیں۔ ان پر بنیادی سوالات کے بغیر کارِ تطبیق کوئی اہمیت نہیں رکھتا۔   (جاری)

##############################
https://web.facebook.com/mohammaddin.jauhar.7/posts/835302780195043
جدیدیت اور محترم عمار خان ناصر صاحب کا مسئلہ  (۶)  انہوں نے اپنے مضمون میں علم کے جو ”نئے تصورات“ اور  ”نئی منہجِ علمی“ متعارف کرائی ہے اور وہ خود ان پر جس طرح سے عمل پیرا ہیں،  اس سلسلے میں چند ایک مزید گزارشات ضروری ہیں۔ عمار خان صاحب ارشاد فرماتے ہیں: ”گزشتہ دو صدیوں میں مغرب میں فلسفیانہ فکری نظام چاہے کتنے ہی سامنے آئے ہوں، مغربی تہذیب کا جو رخ اور مزاج متعین ہوا ہے، وہ ایک ہی ہے اور اس کے اور اسلام کے مابین پائے جانے والے کسی تضاد کو سمجھنے کی وجدانی صلاحیت اقبال جیسے فلسفی اور کسی دور افتادہ گاوں میں رہنے والے ایک سادہ صاحب ایمان کو یکساں حاصل ہے۔“ اس دعوے میں خلط مبحث بہت واضح ہے۔ یہ معلوم ہونا کہ کوئی فرد، معاشرہ یا تہذیب کفر یا اسلام پر ہے، ایک بدیہی امر ہے، اور یہ بدیہی معلوم کے طور پر اہل ایمان اور اہل کفر کو علی الاطلاق حاصل ہے۔ یعنی کون سا معاشرہ کفر پر قائم ہے اور کون سا اسلام پر،  یہ ہر کسی کے لیے ایک تاریخی مظہر کے طور پر بدیہی معلوم ہے۔ لیکن دینی مظہر کے طور پر مسلمانوں کو ہدایت  سے معلوم ہے، اور اس معلومیت میں کسی فلسفی، دیہاتی کا کوئی فرق نہیں۔ فلسفی اور دیہاتی میں یہ مشترک معلومیت کفر و اسلام کے باہم نقیض امتیاز تک محدود ہے۔ فلسفی اور دیہاتی کی معلومیت میں جو مماثلت ہے، اس کا معیار فلسفی نہیں، دیہاتی ہے۔ اس معلومیت میں جو فلسفی اور دیہاتی دونوں کے لیے بیک وقت فرض کی جا رہی ہے ”فلسفیانہ فکری نظام“، ”مغربی تہذیب کا رخ اور مزاج“ وغیرہ شامل نہیں ہیں ۔ جس معلومیت میں دونوں مشترک ہیں، وہ ہدایت ہے جیسا کہ میں عرض کر چکا ہوں۔ یہ التباس پیدا کرنے کے بعد، وہ یہ بھی فرض کر رہے ہیں کہ کفر و اسلام کی معلومیت، ”فلسفیانہ فکری نظام“ یعنی نظری اور فنی علم کو بھی مستلزم ہے اور اسلام سے ان کے تضاد کے فہم کو بھی۔ عمار خان ناصر صاحب جیسے صاحبِ علم و فضل سے ناچیز کو اس لغویت کی توقع نہیں تھی۔  سادہ لفظوں میں وہ ہمیں یہ باور کرانے کی کوشش کر رہے ہیں صاحب ایمان ہوتے ہی آدمی کو ”مغرب [کے] فلسفیانہ فکری نظام“ کی فہم ازخود حاصل ہو جاتی ہے اور وہ کانٹ اور آئن سٹائن بن جاتا ہے۔ لیکن دلچسپ امر یہ ہے کہ خود ان کو اور ان کے مدرسہ ڈسکورسز کو اس اصول سے استثنا حاصل ہے۔ ہم حیران ہوئے بغیر نہیں رہ سکتے کہ صاحبِ ایمان ہونے کے بعد ”وجدانی صلاحیت“، ”عینی شہادت“، ”روزمرہ تجربہ“ اور ”کامن سینس“  ان کو بھی حاصل ہے۔ وہ خود فرما چکے ہیں کہ عین یہی چیزیں علما کے لیے جدیدیت کی تفہیم کا ذریعہ بن چکی ہیں۔ لیکن سوال یہ ہے کہ یہ ”ذرائعِ علم“ ان کے لیے جدیدیت کی تفہیم اور متجددانہ علم کا ذریعہ کیوں نہ بن سکے اور ان کو مدرسہ ڈسکورسز کی ضرورت کیوں پڑ گئی؟ اور وہ کیوں امریکیوں کے پیچھے ہلکان ہوئے پھرتے ہیں؟ اگر وہ ان سے دین سیکھنا چاہتے ہیں، تو یہ موقف ہی شرمناک ہے اور یقیناً ان کا یہ موقف نہیں ہے، اور اگر وہ جدیدیت سیکھنا چاہتے ہیں تو خود ان کے اصول پر یہ تحصیل حاصل ہے۔ مجھے تو ایسا لگتا ہے کہ وہ مغرب کی شرائط پر دین اور جدیدیت بیک وقت سیکھنا چاہتے ہیں، اور یہ استعماری معجون اب وہیں تیار ہوتی ہے جہاں وہ پہنچے ہیں۔  (جاری)

##############################
https://web.facebook.com/mohammaddin.jauhar.7/posts/835298196862168
جدیدیت اور محترم عمار خان ناصر صاحب کا مسئلہ  (۵)  ہمارے روایتی علما کے ہاں تفہیمِ جدیدیت کی نوعیت کیا رہی ہے، اور وہ کس درجے کی تھی یا ہے، ظاہر ہے کہ اس پر گفتگو عمار خان صاحب کے طے کردہ خانہ زاد فریم ورک اور ان کے دامِ تزویر میں رہ کر نہیں کی جا سکتی۔ اس کا درست تر محل مغرب اور اسلام کے تہذیبی تناظرات ہیں، جن کی مبادی پر اتفاق کے بعد اس گفتگو کا آغاز ہو سکتا ہے۔ لیکن دلچسپ سوال یہ ہے کہ بطور ایک لبرل ماڈرنسٹ عالم  خود ان کے ہاں جدیدیت اور تہذیبِ مغرب کی تفہیم کیا ہے؟   ”روایت پسندوں“ اور ”روایتی مذہبی فکر“ کے ہاں تفہیم جدیدیت پر ان کی فکرمندی بالکل جعلی معلوم ہوتی ہے جب وہ اپنی پوزیشن کو مسلسل اخفا میں رکھتے ہیں۔ اصل بات یہ ہے کہ یہ مسئلہ ہی نہیں ہے بلکہ ان کا سوال اور ایجنڈا ”کچھ اور“ ہے۔ وہ دراصل اپنی متجددانہ تفہیمِ دین کو آگے بڑھانے کے لیے ہاتھ پاؤں مار رہے ہیں، اور یہ تفہیمِ دین  ”روایتی مذہبی فکر“ کے علما کی رائے کے بعد کوئی ڈھکی چھپی بات نہیں ہے۔ ان کا اصل مقصد دہرا ہے۔ ایک یہ کہ  وہ ”روایتی مذہبی فکر کےحاملین/اہل روایت“ کی دینی فہم و موقف کو نشانہ بنانا چاہتے ہیں۔ دوسرا یہ کہ وہ ”روایت پسندوں“ کی تفہیم جدیدیت و مغرب کو مسترد کرنا چاہتے ہیں۔ وہ ایک تیر سے دو شکار کرنا چاہتے ہیں۔ اس کی وجوہات بالکل واضح ہیں۔ روایتی علما کا دینی موقف ان کے ڈسکورسی ایجنڈے کو قبول نہیں کرتا۔  اور ”روایت پسندوں“ کا فہم جدیدیت بھی اس کو رد کرتا ہے۔ یہ بھی تو جدیدیت کا پیدا کردہ مسئلہ ہے اور اس میں دونوں کا موقف ایک ہے، اور یہی بات ان کے بے اصل موقف کی حقیقت کو سمجھنے کے لیے کافی ہے۔ عمار خان ناصر صاحب اپنے ناقدین کی درجہ بندی اپنے مفاد کے مطابق، اور استعماری فکر کا لحاظ رکھتے ہوئے کرنا چاہتے ہیں کیونکہ امریکی سٹیٹ ڈیپارٹمنٹ (امریکی وزارت خارجہ) کا بھی یہی موقف ہے۔ اتنی دور سے  علمی کوڑی اٹھا لانے پر میں عمار خان ناصر صاحب کو تہہ دل سے مبارک باد پیش کرتا ہوں۔ یہ کوڑی چونکہ ”راسخ العقیدگی“ کے عوض ان کی دینداری کے ہاتھ لگی ہے اس لیے ان سے گزارش ہے کہ اسے سینت سینت کے رکھیں کہ ڈالروں میں اس کا زر تبادلہ بہت زیادہ ہے۔ یہ کون نہیں جانتا کہ ”روایتی مذہبی فکر“ کے حاملین اور دینی تناظر میں تفہیم جدیدیت کے لیے کوشاں ”روایت پسند“ مغرب میں کس قدر ناپسندیدہ ہیں، اور یہی دونوں ان کے نشانے پر بھی ہیں۔  (جاری)

##############################
https://web.facebook.com/mohammaddin.jauhar.7/posts/835296480195673
جدیدیت اور محترم عمار خان ناصر صاحب کا مسئلہ  (۴)  اب جناب عمار خان ناصر صاحب کے اصل سوال، بلکہ پلندۂ سوالات کو دیکھنے کی ضرورت ہے:  ”پس ہمارا اصل سوال، تعبیر میں ذرا تبدیلی کے ساتھ، وہیں موجود ہے کہ آخر کیا وجہ ہے کہ روایتی مذہبی علوم سے وابستہ طبقے نے بطور طبقے کے ان علوم سے صحیح راہ نمائی لینا چھوڑ دی اور یہ سعادت کلیتاً روایت پسندوں کے حصے میں آ گئی کہ وہ ان علوم کی تدریس و تحقیق سے متعلق نہ ہونے کے باوجود زیادہ صحیح اور مستند مذہبی پوزیشن اختیار کر سکیں؟ اگر یہ اجتماعی بے حمیتی کا مسئلہ ہے جس کا روایتی علوم سے وابستہ طبقہ شکار ہے تو پھر سوال اور بھی گمبھیر ہو جاتا ہے: یہ بے حمیتی بطور طبقے کے روایتی علوم پڑھنے پڑھانے والوں پر ہی کیوں مسلط ہے؟ اور حمیت صرف اس طبقے میں ہی کیوں ہے جو روایتی علوم پڑھتا پڑھاتا نہیں؟ اس تقسیم میں آخر ’’دینی علوم سے وابستگی’’ ہی کیوں فارق اور فاصل بن رہی ہے؟“ ایک دفعہ عمار خان صاحب سے مکالمہ ہوا تو انہوں نے ناچیز پر خیانت اور بددیانتی کے الزامات لگائے۔ میں خاموش رہا کہ علما سے کوئی دن کی ہمکلامی سے ہم بھی ایک دن دیانت داری اور امانت کے اعلیٰ معیار سیکھ ہی جائیں گے۔ یہ پلندۂ سوالات بھی ان کی دیانت اور علم پروری کی بروقت مثال ہے۔ میں ان سے ضرور پوچھنا چاہوں گا کہ مثلاً  ”آخر کیا وجہ ہے کہ روایتی مذہبی علوم سے وابستہ طبقے نے بطور طبقے کے ان علوم سے صحیح راہ نمائی لینا چھوڑ دی اور یہ سعادت کلیتاً روایت پسندوں کے حصے میں آ گئی کہ وہ ان علوم کی تدریس وتحقیق سے متعلق نہ ہونے کے باوجود زیادہ صحیح اور مستند مذہبی پوزیشن اختیار کر سکیں؟“،  ان کے خود تخلیق کردہ ”روایت پسندوں“ میں سے کس کا دعویٰ ہے؟ پھر کس ”روایت پسند“ کا موقف ہے کہ ”روایتی مذہبی علوم سے وابستہ طبقے نے … ان علوم سے صحیح راہ نمائی لینا چھوڑ دی“؟ اور کون سا ”روایت پسند“ کہتا ہے کہ اس نے ”ان علوم کی تدریس و تحقیق سے متعلق نہ ہونے کے باوجود زیادہ صحیح اور مستند مذہبی پوزیشن“ حاصل کر لی ہے“؟ استغفر اللہ من ذلک۔  کسی کے موقف کو غلط سمجھنے کا علمی امکان یقیناً موجود ہوتا ہے۔ لیکن یہاں تو صریحاً غلط موقف شریکِ مکالمہ کی طرف منسوب کیا گیا ہے۔ تفاوتِ استعداد کے سبب، علمی غلطی قابل گرفت نہیں ہوتی، لیکن یہ تو اخلاقی معاملہ ہے اور اخلاقیات کی ایسی پاسداری پر سوائے افسوس کے آدمی کیا کر سکتا ہے؟ ایسا لگتا ہے کہ خود کلامی میں وہ اپنے ایجنڈے اور علمی سوالات کو گڈ مڈ کر  بیٹھے۔ اس سے اندازہ لگانا مشکل نہیں کہ ”روایت پسندی“ بھی ان کے تخیل ہی کی کوئی اختراع ہے، حقیقی بات نہیں ہے۔  اس الزام بازی تک پہنچنے سے پہلے وہ ”روایت پسندوں“ کے فہم جدیدیت کو مذہبی بنیاد پر رد کر چکے ہیں، اور فرما چکے ہیں کہ جس چیز کو ”روایتی مذہبی فکر“ کے حاملین عملی طور پر قبول کر چکے ہیں، اسی کو وہ مذموم قرار دیتے ہیں۔ یہ بتانے کا مقصد علما کی توجہ اس امر کی طرف مبذول کرانا ہے کہ اصل مجرم وہ لوگ ہیں”جو روایتی علوم پڑھتے پڑھاتے [بھی] نہیں“ ہیں اور ان کے کیے کرائے کو غارت بھی کیے جاتے ہیں۔ ان کی یہ جرأت؟ یہاں جدیدیت پر دین کا موقف غیراہم ہے، کیونکہ ان کے بقول ”روایتی مذہبی فکر“ والوں نے بطور عینی شاہدین جدیدیت کو دیکھا ہے، اور اچھی طرح دیکھ بھال کے یہ نتیجہ نکالا ہے کہ اس میں خطرے کی کوئی بات نہیں۔ مزیدبرآں، جدیدیت کے ”عملی مظاہر“  کو بھی دین کے ساتھ بآسانی تطبیق دی دے گئی ہے لیکن یہ ”روایت پسند“ لوگ ہیں کہ اس ”دینی موقف“ کی خلاف ورزی پر تلے ہوئے ہیں۔ یہاں میں ”روایتی مذہبی فکر“ کے علما سے یہی گزارش کروں گا کہ اس خدمت کے صلے میں وہ مدرسہ ڈسکورسز کی تائید میں چند ایک مضامین ہی شائع کرا دیں تاکہ یہ فقیر تو آنجناب کی ڈسکورسی آناکانی اور تحریری آپا دھاپی سے محفوظ رہے۔   (جاری)

##############################
https://web.facebook.com/mohammaddin.jauhar.7/posts/888013248257329
قدر اور علم ہمارے موجودہ ثقافتی حالات میں قدر اور علم کے حوالے سے بنیادی مسئلہ التباس کا ہے۔ ذہن اور عمل کی سیکولرائزیشن میں اس التباس کو بنیاد کا درجہ حاصل ہے۔ جدید تاریخ اور ثقافت کے دباؤ میں ہمارے لیے قدر اور علم کے امتیازات کو باقی رکھنا مشکل ہو چکا ہے کیونکہ ہمارے علوم ذہن و قدر سے غیر متعلق اور ہماری خام آرزومندی کا طومار بن کر رہ گئے ہیں۔ علم انسان کا صرف ذہنی مسئلہ ہے، جبکہ قدر انسان کی وجودی طلب ہے، یعنی شعور، ارادے اور نفس کی صورت گر ہے۔ ہماری تہذیبی، دینی اور علمی روایت کا بڑا کمال قدر اور علم کے امتیازات کو انتہائی حد تک ممیز رکھنا تھا، اور ہم اس کے ذمہ داری ہونے ہی سے اب غافل ہیں۔ علم، چاہ کے اس قطرے کی طرح ہے جو کبھی، یعنی کبھی گوہر نہیں ہو سکتا، لیکن اس میں کیا شک ہے کہ آبِ چاہ مفید ہوتا ہے۔ اور قدر ہیرے کی ایسی کنی ہے جو کبھی، یعنی کبھی علم کی گرد میں منتشر نہیں ہو سکتی۔  مثلاً دائیں ہاتھ سے کھانا تناول کرنا ایک ایسا حکم ہے، ایک ایسی سنت ہے جو ہمیں حضور علیہ الصلٰوۃ و السلام سے ملی ہے۔ اسے ہم جدید معنوں میں ایک قدر کہہ سکتے ہیں۔ ظاہر ہے مراتب اقدار میں اور توحید و رسالت کے مقابلے میں یہ نستباً ایک معمولی قدر ہے۔ اب انسانوں کے علوم اولین و آخرین میں کوئی ایسی چیز نہیں ہے جو ہمیں اس قدر ہی تک پہنچا سکے۔ اس میں کیا شک ہے کہ علوم اولین و آخرین مفید ہیں، لیکن اس ایک نسبتاً معمولی قدر کے مقابلے میں قطعی ہیچ ہیں۔ قدر کا براہِ راست مخاطب انسان ہے، کیونکہ وہ انسان کی صورت گر ہے، اور انسان دنیا کا صورت گر ہے۔ قدر براہِ انسان دنیا اور ارض سے متعلق ہے۔ قدر کو براہِ راست مادی شے کی میکانیات، تجریدی صورت حال، اور معاشرے اور تاریخ جیسی تجریدات سے متعلق کرنا قدر کو علم کے گردباد میں جھونک دینا اور اسے اثباتیاتی (positivist) علم کی کھائی میں گرا دینا ہے۔ جدید انسان نے مذہبی اقدار کا براہِ راست مخاطب ہونے کی جگہ خالی کر دی ہے، اور ان اقدار کو  تاریخی اور ارضی مؤثرات سے براہ راست متعلق کر کے مذہب اور اقدار کی فنا کا راستہ ہموار کیا ہے۔

##############################
https://web.facebook.com/mohammaddin.jauhar.7/posts/886647935060527
بی بی سی، روزنامہ گارڈین، واشنگٹن پوسٹ اور نیویارک ٹائمز نے گوادر پی سی پر حملہ آوروں کو ”دہشت گرد“ کی بجائے ”عسکریت پسند“ اور ”بندوق بردار“ کے نام سے رپورٹ کیا، بلکہ یاد فرمایا۔ وطنِ عزیز پر مسلط کردہ جنگ میں استعمار، پاکستان دشمن افعال کے ساتھ ساتھ ان کے اظہار و ادراک پر بھی گہری نظر رکھے ہوئے ہے۔

##############################
https://web.facebook.com/mohammaddin.jauhar.7/posts/881567305568590
مغربی جمہوریت کا پھل شیریں ہے۔ لیکن ہم نے اس ثمر کے درخت، اور اس شجر کی زمین کو دیکھنے کی کبھی کوشش نہیں کی۔ ہم اپنی وجودی بھوک میں صرف پھل کے لیے بلکتے رہتے ہیں، درخت کو دیکھنے سے انکاری ہیں اور زمین سے بےخبر ہیں۔ ہم نے بینائی سے انکار اور ذہنی بے خبری کو اپنی بھوک کا لازمہ قرار دیا ہے۔  (۱) جمہوریت کا پھل:  سماجی امن عامہ؛ جسم گدگدانے اور ذہن اڑانے والا کلچر؛ سرمائے کا ارتکاز اور طبقاتی ترقی کا فروغ؛ سرمائے، طاقت اور کلچر کی عمومی جلوہ گری کے لیے ذرائع ابلاغ؛ قریہ قریہ تعمیرِ بہشت؛ نفاذِ قانون کا مستعد ریاستی اور عدالتی نظام؛ طاقتور یک فیصدی کو اظہار خیال کی آزادی؛ سرمائے کی تخصیص اور آزادی کی تعمیم پر طے ہونے والا تعلیمی نظام؛ غریبوں کے لیے ریاستی خیرات؛ مشقتی نظامِ محنت میں کام کی آزادی؛ لذت برآری اور تفریحات کے ان گنت مواقع؛ پبلک میں انسانوں کا خیال رکھنے والا غیرمعمولی نظام؛ قانون کے پلستر سے قائم معاشرہ اور نفسی طور پر غیر مستحکم فرد؛ وغیرہ، وغیرہ۔ (۲) جمہوریت کا درخت:  دنیا بھر کے معاشی وسائل کو نچوڑ کر جذب کر لینے والا مالیاتی نظام؛ دنیا بھر کے قدرتی وسائل کو غصب کرنے والی طاقتور ترین سیکیورٹی سٹیٹ کا قیام؛ عالمگیر سرکوبی، غلبے اور غیریورپی معاشروں کی لوٹ مار کے لیے طاقتور فوج؛ مہلک ہتھیاروں کی تیاری کے علمی مراکز اور کارخانے؛ عالمی چیرہ دستی اور غارت کے لیے خفیہ ایجنسیاں؛ داخلی اور خارجی نگہداری (surveillance) کے خفیہ اور وسیع ترین انتظامات؛ وغیرہ، وغیرہ۔  (۳) جمہوریت کی زمین:  مغربی تہذیب کا نسل پرستانہ اور انسان دشمن ورلڈ ویو؛ دنیا اور نیچر پر ابلیسی غلبے کی خود ساختہ اقدار؛ اس زمین کو سینچنے کے لیے استعماری مہم جوئی سے کمزوروں کا خون لوا لانے کو کھودی ہوئی جوئے خوں۔   مغرب کا دروغ بردوش میڈیا اور چھابڑی فروش این جی اوز جنتِ ارضی سے صرف فواکہۂ موعود کی خبر لاتی ہیں۔ ہم بھی جمہوریت کے بہت دلدادہ ہیں۔ عرض ہے کہ بلکنا چھوڑ کر ہمیں پورے پیکج کی کوشش کرنی چاہیے، بس سوچ کی ایک بات بیچ میں آ پڑی ہے کہ ہم نے مغربی جمہوریت کا پھل کھانا ہے یا ہمیں کھا کر اس جمہوریت کو پھل آتا ہے؟

##############################
https://web.facebook.com/mohammaddin.jauhar.7/posts/881548872237100
اگر اخلاقی تعلیم اور اخلاقی عمل سے حریت اور تکلیف (مکلف ہونے) کی بنیاد غائب ہو تو یہ صرف  مارکیٹنگ ہے۔ اسی طرح، اولی الامر کے لیے طاقت اور تشدد کا اجارہ (monopoly of violence) تسلیم کیے بغیر ہر سیاسی تصور اور سیاسی عمل نہ صرف لغو بلکہ فتنہ ہے۔ سرمائے اور ریاست کی بحث صرف اسی تناظر میں بامعنی ہے، اور سیاسی عمل کی اصالت مزاحمت اور بغاوت کے ٹھوس امتیازات پر قائم ہے۔ ہمارے ہاں متداول مذہبی سیاسی تصورات کا صحیح غلط بتانا تو اہلِ علم کی ذمہ داری ہے، لیکن وہ آدھ مغزے، یک چشمی اور یک پیرے ضرور ہیں۔ آدھ مغزے اس لیے کہ تاریخ کے شعور سے بے بہرہ ہیں، یک چشمی اس لیے سیاسی سرمائے کو نہیں دیکھ پاتے، یک پیرے اس طرح کہ عصر حاضر کی شاہراہ پر چل نہیں پاتے۔ ہمیں مذہبی تناظر میں سیاسی اور تہذیبی تصور سازی کا ازسر نو آغاز کرنے کی ہنگامی ضرورت ہے۔

##############################
https://web.facebook.com/mohammaddin.jauhar.7/posts/880582665667054
محترم محمد شاکر صاحب کا تبصرہ:  کیا آپ کو نہیں لگتا کہ مسلم امہ کا کوئی سیاسی بیانیہ تشکیل دینے کا وقت ہاتھ سے نکل چکا ہے؟ مسلمانوں کی تعلیمی استعداد کمزور ہونے کے سبب تاریخ اسلام اور مسلم مفکرین کے تحریری کام خصوصاً برصغیر کے اکابرین و علما کے چہرے مسخ کرنے کی کوشش عرصہ دراز سے جاری و ساری ہے۔  مجھے لگتا ہے کہ اب بہت دیر ہو چکی ہے۔ ہماری کم علمی کی وجہ سے دنیا میں دین اسلام کا وہ چہرہ مقبولیت حاصل کر چکا جو سامراجی طاقتوں کو اپنے اہداف حاصل کرنے اور دنیا پر کنٹرول حاصل کرنے کے لیے مطلوب تھا۔ اب تو دنیا میں وہی بیانیہ مقبول ہو گا جسے بین الاقوامی طاقتوں کی پشت پناہی حاصل ہو اور بلاشبہ وہ سیکولرزم ہے۔ دیگر نظاموں کی شکل و صورت واجبی اور علامتی حد تک محدود ہو گی۔ اپنی تمام کم علمی اور محدود مطالعہ کے باوجود میں سمجھتا ہوں کہ ایسا عملی طور ہو رہا ہے۔  جواب:  گزارش ہے کہ تبصرے کے اس پہلو سے مجھے مکمل اتفاق ہے کہ ”ہماری کم علمی کی وجہ سے دنیا میں دین اسلام کا وہ چہرہ مقبولیت حاصل کر چکا ہے جو سامراجی طاقتوں کو اپنے اہداف حاصل کرنے اور دنیا پر کنٹرول حاصل کرنے کے لیے مطلوب تھا“۔ لیکن یہ امر کہ دین کے کسی خاص چہرے کے انتخاب میں مغرب کی حیثیت اب فیصلہ کن ہے، ہمارے دین اور معاشروں کے لیے جو مضمرات رکھتا ہے وہ آپ سے یقیناً اوجھل نہیں ہوں گے۔ لیکن آپ کے اس ارشاد پر مجھے تامل ہے کہ  ”مسلم امہ کا کوئی سیاسی بیانیہ تشکیل دینے کا وقت ہاتھ سے نکل چکا ہے“۔ استعمار کی براہ راست غلامی سے عالمی استعمار کی نگہداری تک کے سفر میں مسلم معاشروں کو سیاسی خود مختاری/ساورنٹی ضرور حاصل ہوئی ہے بھلے وہ کتنی ہی کم کیوں نہ ہو۔ اس حاصل شدہ طاقت اور خودمختاری کو برقرار رکھنے اور اس میں اضافے کے لیے ایک ثقہ سیاسی بیانیے کی ضرورت آج  پہلے سے کہیں زیادہ ہے۔ یہ ضرورت تین اہم وجوہات سے ہے۔ ایک یہ کہ داخلی طور پر امن عامہ کو یقینی بنایا جا سکے، اور عدل اجتماعی کی منزل تک پیشرفت کی جا سکے۔ دوسرے یہ کہ خارجی طور ایسے مذہبی بیانیوں کا سامنا کیا جا سکے جن کی طرف آپ نے اشارہ فرمایا ہے۔ تیسرے یہ کہ سیکولرزم کی قوتوں کے سامنے کھڑا ہوا جا سکے۔  میں آپ کی اس رائے سے بھی متفق ہوں کہ ”مسلمانوں کی تعلیمی استعداد کمزور ہونے کے سبب تاریخ اسلام اور مسلم مفکرین کے [کام کو] مسخ کرنے کی کوشش عرصہ دراز سے جاری و ساری ہے“۔ اس میں کیا شک ہے کہ مستشرقین اور متجددین نے یہ کام بڑی جانفشانی سے کیا ہے۔ لیکن میں آپ کی اس بات سے متفق نہیں ہوں کہ  ”خصوصاً برصغیر کے اکابرین و علما کے چہرے مسخ کرنے کی کوشش عرصہ دراز سے جاری و ساری ہے“۔ میں نہیں سمجھتا کہ علما کے احترام کو واجب رکھتے ہوئے ان سے اتفاقی یا اختلافی گفتگو چہرہ مسخ کرنے کی کوشش ہو سکتی ہے۔ مغلیہ سلطنت کے زوال اور سقوط کے بعد ہماری علمی اشرافیہ کا احساسِ عدم تحفظ ہماری علمی اور صوفیانہ روایت پر گہرے نقوش رکھتا ہے۔ برصغیر میں ہماری روایت کا ہر بڑا آدمی کشفی اور علمی طور پر اپنے مقام و مرتبے کے تعین کے بارے میں بہت حساس ہے، اور گفتگو اگر ناممکن نہیں تو پیچیدہ اور مشکل ضرور ہو جاتی ہے۔  ہمارے ہاں اٹھارھویں صدی کے اواخر سے جن علمی بحثوں کا آغاز ہوا، ان میں بڑی بحثیں دو ہیں: ایک ایمانیات اور دوسری سیاسیات۔ یہ بحثیں ہند اسلامی تہذیب کے زوال و سقوط کے بعد، ہماری تباہی کے مکمل ہو جانے کی داستانیں ہے، یعنی سیاسی اور تہذیبی زوال و سقوط کے بعد ہماری علمی اور تہذیبی روایت کا زوال و سقوط۔ ہمیں خوش فہمی ہے کہ زوالِ تہذیب تو واقع ہوا ہے مگر علمی روایت نے بڑی ترقی کی ہے اور اس پر کوئی سوال بھی نہیں اٹھایا جا سکتا۔  لیکن  برصغیر میں ہمارے دینی علوم کی روایت کا اصل کابوس دارالحرب کی بحث ہے۔ اگر جہاد کے فتویٰ کو بنیاد بنا کر جنگ آزادی میں شریک ہونے والے علما کو تھوڑی دیر کے لیے نظرانداز کر دیں، اور اس بحث کی تاریخ کو دیکھیں تو بہت افسوسناک صورت حال نظر آتی ہے۔ جنگِ آزادی کے قبل ہی سے ہمارے ہر طرح کے مذہبی علما دینی دلائل سے انگریزوں کی حکومت کو عین جائز ثابت کرتے آ رہے ہیں۔ اس کے بعد آقائے سرسید نے جو کچھ کیا اس پر شور زیادہ مچا حالانکہ وہ اسی کام کے مضمرات کا علمی بیان تھا۔ ہماری مغلوب تہذیب دینی اور فکری عینیت کا سفر مکمل کر چکی ہے۔ اگر ہم انگریز حکومت اور مغربی استعمار کو مذہب سے جواز دیتے ہیں تو یہ یک طرفہ عمل نہیں ہو سکتا ہے، بلکہ ہم یہ تسلیم کر رہے ہیں کہ مغرب بھی کسی خاص تعبیر دین کو درست قرار دے سکتا ہے۔  عصر حاضر میں آپ اسلام کے جس چہرے کی بات کر رہے ہیں، اس کا بیج ہم نے بویا تھا اور مغرب نے اسے سینچ کر طاقتور بنایا ہے۔  ہمیں یہ بات بھی نہیں بھولنی چاہیے کہ ”دنیا میں دین اسلام کا [جو] چہرہ مقبولیت حاصل کر چکا“ ہے، یہ عین وہی بیانیہ ہے جو گزشتہ دو سو سال سے ہمارے ہاں فعال مذہبی سیاسی بیانیہ رہا ہے، اور جدید استعماری طاقت سے مضبوط تلازمات رکھتا ہے۔ استعماری تہذیب سے عینیت پر فائز المرام ہو جانے والا ہر مذہبی سیاسی بیانیہ مسلم معاشرے میں قائم ہونے والی کسی بھی طرح کی ریاستی طاقت کو قبول نہیں کر سکتا۔ یہ الگ بات ہے کہ اب اس بیانیے کے جملہ حقوق مغرب کو منتقل ہو گئے ہیں، اور مسلمان صرف بھرتی ہو سکتے ہیں۔ ہمیں حیرت بہت دیر سے ہوئی ہے کہ یہ مذہبی بیانیہ استعمار دوست اور مسلم دشمن کیوں ہے؟  اس کے لیے ہمیں اپنی مذہبی اور سیاسی تاریخ کو ایک بار پھر دیکھنے کی ضرورت ہے۔  ۔۔

##############################
https://web.facebook.com/mohammaddin.jauhar.7/posts/879750472416940
[”سیاسی بیانیے“ کے موضوع پر محترم جناب ابوذر معاویہ صاحب، مدیر احرار، کے استفسار پر گزارش] آنجناب نے بیانیہ کے حوالے سے اپنے جن تأثرات کا اظہار فرمایا ہے میں ان سے بالکل اتفاق کرتا ہوں۔ میں اس امر سے متفق بھی ہوں اور معذرت خواہ بھی کہ ناچیز کی تحریریں زندگی کی افراتفری میں عجزِ اظہار ہی کی عکاسی کرتی ہیں۔ ممکن ہے کہ تحریروں میں کچھ پیچیدگی ہماری گزشتہ دو سو سالہ تاریخ کی پیچیدگی سے در آئی ہو۔ اس مشکل کی کچھ وجوہات ہمارے ایمانیات اور سیاسیات کے مباحث کے انتشار کی وجہ سے بھی ہو سکتی ہیں، لیکن یقیناً بڑی وجہ میرے عجزِ اظہار کے سبب ہی سے ہے۔ بات کو صرف سیاسیات تک محدود رکھتے ہوئے میں کچھ چیزوں کو وضاحتاً پیش خدمت کر رہا ہوں۔ اگر پھر بھی وضاحت نہ کر پاؤں تو آپ کی طرف سے مزید التفاتِ سخن کا جواب دینا میرے لیے عز و شرف کا باعث ہو گا۔  ۱۔ ہمارے دین کے اجتماعی یا سیاسی احکام بہت واضح اور دو ٹوک ہیں۔ جدید معنوں میں ہم انہیں ”سیاسی اقدار“  کہہ سکتے ہیں اور اس میں بھی کوئی شک نہیں کہ تاریخ میں خلافت اور امارت کی صورت میں جیسے وہ اقدار ظاہر ہوئی ہیں، ان پر اختلافات کے باوجود مسلمانوں میں بنیادی اتفاق ضرور پایا جاتا ہے، مثلاً یہ کہ ان احکام کی عملی اور ادارہ جاتی جہت خلافت ہے اور یہ کہ ہماری بنیادی سیاسی قدر عدل اجتماعی ہے۔ ۲۔ جدید عہد میں سیاسی طاقت اور سرمائے کے نئے تصورات اور اسٹرکچر ظاہر ہونے کے بعد ہم اپنی سیاسی اقدار اور ان کے واقعاتی اسٹرکچر کے بارے میں کوئی بامعنی بات یا عمل سامنے نہیں لا سکے۔ ان اقدار  کا بعینہٖ اعادہ کرنے سے ان کی ہمعصر معنویت اجاگر نہیں ہو پاتی، اور ان کی کثیر اور مختلف فیہ تعبیرات سے بھی ہمارے واقعاتی مسائل حل نہیں ہو پاتے۔ ۳۔ بیانیہ یا سیاسی بیانیہ ایک جدید چیز ہے اور جدید معاشروں میں سیاسی عمل کی بنیادی اقدار اور ان کے مقاصد کا مختصر یا جامع بیان ہے۔ مسلم معاشروں میں بیانیہ نام کی کوئی چیز موجود نہیں رہی، فرمانرائی کے شرعی احکام ہی کو بیان کیا جاتا اور بساط بھر ان پر عمل کیا جاتا رہا ہے۔ لیکن جدید عہد میں معاشرے کی اجتماعی سیاسی اور سرمائے کی اقدار کو ایک مربوط فکری اور سیاسی بیانیے کی صورت میں سامنے لایا جاتا ہے۔ یعنی آج کی دنیا میں سیاسی اقدار و مقاصد کے بیان کا واحد ذریعہ اب قومی بیانیہ ہی ہے۔ اس میں سوال یہ ہے کہ اگر ہم نے بھی اپنی اجتماعی اقدار کو بیان کرنا ہو تو ہمارے پاس اس کے اظہار کے کیا مواقع اور وسائل ہیں؟ ۴۔ گزارش ہے کہ ائیڈیل صورتحال میں ہمیں کسی بیانیے کی ضرورت نہیں کیونکہ ہماری سیاسی اقدار ہماری ضرورت کو پورا کرتی رہی ہیں۔ لیکن جدید تاریخ میں ہم جس واقعاتی صورتحال سے دو چار ہیں، وہ آئیڈیل نہیں ہے اور وہاں ہماری اقدار کے بیان کی گنجائش بھی تقریباً ختم ہو گئی ہے۔  یعنی ہم اپنے اجتماعی مقاصد کو ایک سیاسی فکر اور بیانیے  ہی میں سامنے لا سکتے ہیں۔ ایسی صورتحال میں ہم بیانیے کی تشکیل اس طرح سے کر سکتے ہیں کہ اس کی بنیاد پر سامنے آنے والا سیاسی عمل ہماری اقدار پر مشتمل ہو اور ان کے طے کردہ مقاصد کی طرف پیش قدمی کر سکے۔ میری ناچیز رائے میں اسی باعث بیانیے کی بحث ضروری ہو جاتی ہے اور ہمیں جدید مباحث میں اور سیاسی عمل میں شرکت کا کچھ راستہ مل جاتا ہے۔  ۵۔ جیسا کہ میں نے عرض کیا کہ گزشتہ دو سو سال میں ہماری سیاسیات کی بحث ازحد منتشر ہے۔ (۱) اس میں ایک مذہبی سیاسی بیانیہ تحریک مجاہدین کا ہے۔ (۲) ان کی مخالفت کرنے والے احناف کا الگ ایک مذہبی سیاسی بیانیہ ہے۔ (۳) سنہ 1857ء  کے بعد تحریک سرسید کا ایک سیاسی بیانیہ ہے۔ (۴) انیسویں صدی کے اواخر میں جمال الدین افغانی کا پین اسلام ازم کا ایک سیاسی بیانیہ ہے۔ (۵) بیسویں صدی کے اوائل میں مولانا ابوالکلام آزاد کا پیش کردہ حکومت الہیہ کا بیانیہ ہے جس سے وہ خود جلد ہی دستبردار ہو گئے اور دیگر مذہبی سیاسی جماعتیں اس کو بنیاد بنا کر اپنے مذہبی بیانیے سامنے لائیں۔ (۶) پھر جمعیت علمائے ہند کا ایک سیاسی بیانیہ ہے۔ (۷) جماعت اسلامی نے اپنا سیاسی بیانیہ الگ سے پیش کیا۔  (8) خاکسار تحریک نے بھی ایک نیم مذہبی فسطائی بیانیہ دیا اور اس کی بنیاد پر سیاسی عمل سامنے لائے۔ (۹) تحریک خلافت کا اپنا ایک سیاسی بیانیہ ہے۔ (۱۰) احرار بھی یقیناً اپنا ایک سیاسی بیانیہ رکھتے تھے۔  ۶۔ مذہبی بیانیوں کی اس کثرت میں جو منتشر سیاسی عمل سامنے آیا اس کے بارے میں میری رائے یہ ہے کہ وہ دین کی سربلندی کا ذریعہ نہیں تھا، ہم عصر تاریخ سے منقطع تھا اور مسلم معاشرت کے لیے ہلاکت کا باعث تھا۔ میں دیانتداری سے یہ سمجھتا ہوں کہ سیاسی عمل اور اس کی پشت پر سوار بیانیوں کے اس کھلواڑ میں واحد بیانیہ اور سیاسی عمل جو مسلم معاشروں کے لیے کسی حد تک مفید تھا اور ان کی ملی بقا کے لیے راستہ دیتا تھا وہ صرف تحریک پاکستان اور اس کا بیانیہ تھا جسے معروف معنی میں دو قومی نظریہ کہا جاتا ہے۔ ۷۔ میرے نزدیک گزشتہ دو سو سال میں مذہبی بنیادوں پر سامنے آنے والے سیاسی بیانیوں کی حیثیت اس تصور توحید جیسی ہے جس میں سے خدا غیر حاضر ہو۔ بیانیے کا  پہلا کام سیاسی طاقت کا تعین کرنا، اقتدار میں شرکت کی بنیاد فراہم کرنا، اور اقتدار کے حصول کے لیے سیاسی عمل کا آغاز کرنا ہے۔ تحریک پاکستان اور دو قومی نظریے کے علاوہ دیگر مذہبی بیانیوں کو میں مسلم معاشرے کے لیے مہلک خیال کرتا ہوں، کیونکہ وہ سیاسی طاقت کے کسی بھی تصور سے خالی ہیں۔  ۸۔ آپ نے بیانیے کے حوالے سے اس کے بالرضا یا بالجبر، ریاست کی داخلی کیفیات اور قوم کے اجتماعی شعور اور ریاست کو درپیش خارجی عوامل کے حوالے سے اہم سوالات بھی اٹھائے ہیں۔ اس سلسلے میں گزارش ہے کہ بیانیہ اولاً کوئی اکیڈمک چیز نہیں ہے۔ بیانیے میں اہم ترین سوال یہ ہے کہ وہ تاریخ میں حاضر و موجود سیاسی طاقت کے مسئلے کو کیسے ایڈریس کرتا ہے؟ اور یہی وہ بنیاد ہے جس پر میں تحریک پاکستان اور دو قومی نظریہ کے علاوہ مذہبی بیانیوں کو اور ان کی بنیاد پر تشکیل پانے والے سیاسی عمل کو نہ صرف مسترد کرتا ہوں بلکہ انہیں مسلم معاشرے کے لیے مہلک خیال کرتا ہوں۔ اس تناظر میں بیانیے کی بحث صرف اکیڈمک نہیں رہتی بلکہ اس کے حاضر و موجود سیاسی طاقت کے ساتھ تلازمات بنیادی اہمیت اختیار کر جاتے ہیں۔ اس میں اکیڈمک پہلو اب صرف یہ طے کرنا ہے کہ تاریخ سے نبردآزما سیاسی عمل اور اس کے بیانیے کی ہماری دینی اقدار سے نسبتیں کیا ہیں؟ اور انہیں کس تناظر میں زیر بحث لایا جا سکتا ہے؟ ۹۔ آپ نے بیانیے کی تصنیف و تالیف اور اس کے مرکز و منبع کے حوالے سے بھی سوال اٹھایا ہے تو اس سلسلے میں عرض ہے کہ بیانیہ اجمال اور تفصیل دونوں میں ظاہر ہو سکتا ہے۔ دو قومی نظریے کا بیانیہ اجمالی بھی ہے اور مفصل بھی۔ اس کی تفصیلات، خاص طور پر اس کی مذہبی تفصیلات علمی معیارات پر پوری نہیں اترتیں۔ اس نظریے کی تفصیلات میں اختلاف کے ساتھ میں اس کے اجمال کو نہ صرف درست سمجھتا ہوں بلکہ دین کی مراد اور مسلم معاشرے کے لیے نجات کا ذریعہ شمار کرتا ہوں۔ ۱۰۔ اس میں کچھ شک نہیں کہ ہمارے اہل دانش کی بے توجہی کی وجہ سے بیانیے پر مطلوبہ علمی کام نہ ہو سکا اور بطور ایک سیاسی فکر اور مذہبی مراد اس کے تمام امکانات سامنے نہ آ سکے۔ مجھے نہیں معلوم کہ میری گزارشات ہماری باہمی تفہیم میں کس حد تک معاون ہو سکی ہیں۔ لیکن ایک عرض کرنا چاہوں گا کہ اگر اعتراضات اور سوالات کو بالکل ڈائریکٹ رکھا جائے تو مکالمے اور ابلاغ میں آسانی ہو سکتی ہے۔ مجھے  ایک دو تبادلات کے بعد بحث کے کھل جانے کی امید ہے۔ ۔۔

##############################
https://web.facebook.com/mohammaddin.jauhar.7/posts/878096595915661
مغربی جمہوری فکر اور سیاسی طاقت کی تاریخ سے بخوبی معلوم ہو جاتا ہے کہ بنیادی ترین جمہوری قدر سیکیورٹی سٹیٹ کی تشکیل اور طاقتور فوج کا قیام ہے تاکہ داخلی طور پر امن عامہ اور خارجی طور پر غلبے کو حاصل کیا جا سکے۔ غلاموں کے لیے مرتب کردہ جمہوری نصاب سے یہ سبق خارج ہوتا ہے، اور الحمد للہ ”غلبے“ سے کسی مذہب کا غلبہ بھی مراد نہیں ہوتا۔

##############################
https://web.facebook.com/mohammaddin.jauhar.7/posts/877473755977945
[فیس بک پر ایک استفسار کا جواب احباب کے تبصرہ و رہنمائی کے لیے شیئر کر رہا ہوں:]  سوال: السلام علیکم و رحمۃ اللہ! مجھے آپ سے دو پہلوؤں کی بابت رہنمائی درکار ہے:  (۱)۔ ہمیں مغرب کے بارے میں رد کا رویہ اپنانا چاہیے یا کشید و استخراج کا؟ جبکہ حال یہ ہے کہ ہماری انفرادی زندگی سے اجتماعی زندگی تک مغرب کی یرغمال ہے اور زوال کا عالم یہ ہے کہ ہماری عبادت گاہیں مساجد تک مغربیت کا شکار ہیں۔ (۲)۔  دوسرے پہلو میں دو سوال ہیں:  ایک: کیا جدید سائنس کو اس کے وجودی موقف سے الگ کیا جا سکتا ہے؟  دو: اور کیا جدید نہیں بلکہ مطلق سائنسی علم جو جدید سائنس سے پہلے دنیا میں رائج تھا وہ اور الہامی علم ایک ظرف میں جمع ہو سکتے ہیں؟ جبکہ حال یہ ہے کہ ہماری تاریخ کے وہ سائنسدان جنہیں آج سائنسی سامراجیت کے عہد میں عظیم بنا کے پیش کیا جاتا ہے کی اکثریت معتزلی اور ریشنلسٹ تھی؟ جواب: گزارش ہے کہ میں ان موضوعات پر کسی رہنمائی کے قابل تو نہیں، لیکن اپنی رائے آپ کی خدمت میں پیش کر رہا ہوں، جو ہو سکتا ہے کہ کسی پہلو سے آپ کے لیے مفید ہو:  (۱)۔ مغرب کے حوالے سے رد و استفادہ کی جگہ کھڑے ہونا خوش فہمی کی جگہ کھڑے ہونا ہے۔ عرض ہے کہ یہ علمی اور تہذیبی سوال ہے، اور ہمارے ہاں اس کو زیربحث لانے کا عمومی تناظر بہت محدود اور تنگ ہے۔ جدیدیت ایک تصور یقیناً ہے، اور آپ اس کو رد یا قبول کر سکتے ہیں۔ لیکن جدیدیت نیچر اور تاریخ کی واقعاتی صورت حال (condition) بھی ہے، اس کا کیا کریں گے؟ لہٰذا رد و استفادہ کے سوال کا جواب مغرب/ جدیدیت کی پیشتر تفہیم سے مشروط ہے۔ مغرب/ جدیدیت کے پیدا کردہ اثباتیاتی (positivistic) علوم نے حیاتِ انسانی کے تین دائروں یعنی نیچر، معاشرہ و تاریخ اور انسانی شعور میں حد درجہ ریڈیکل تبدیلی پیدا کی ہے جس پر کوئی ججمنٹ دینے سے پہلے اسے سمجھنا ضروری ہے۔ سائنس اور ٹیکنالوجی کے ذریعے نیچر میں آنے والی تبدیلی اصلاً انسان کے احوالِ ہستی میں تبدیلی ہے۔ یہ زمان و مکاں میں تبدیلی ہے، اور اس کی نوعیت انسان کی ارضی تقدیر کے بدل جانے کی ہے۔ انسانی رد و قبول کا مسئلہ انفرادی، سماجی اور تاریخی دائروں میں ممکن ہوتا ہے، لیکن تقدیری دائرہ انسانی رد و قبول کے سوال کو بےمعنی بنا دیتا ہے، اور اس کا اطلاق کسی طور ممکن نہیں۔ یعنی ارضی تقدیر میں تبدیلی کے حوالے سے انسانی اختیار اور عدم اختیار کا مسئلہ سرے سے باقی ہی نہیں رہتا۔ مثلاً آج معاشروں کی اجتماعی زندگی اور پوری انسانیت کا مدار سائنس اور ٹیکنالوجی پر ہے۔ کوئی انسانی معاشرہ اس صورت حال سے ارادی طور پر الگ نہیں ہو سکتا اور نہ اس صورتحال کو اپنے ارادے سے تبدیل کر سکتا ہے۔ یہ ضرور ہے کہ انفرادی انزواگیری کا امکان اور موقع بہرحال ہر انسانی صورتحال میں باقی رہتا ہے، لیکن وہ تہذیبی تناظر میں غیر اہم اور ضمنی ہے۔ ارضی تقدیر کے بدل جانے کی صورت میں ہمارا دینی رسپانس کیا ہونا چاہیے، اس پر غور کا امکان و استعداد پیدا کرنے کی ضرورت ہے۔ ہمیں غلط فہمی یہ ہو گئی ہے کہ طویل عرصے سے دینی متون درست نہیں سمجھے گئے، اور خوش فہمی یہ ہے کہ دینی متون کی جدید تفہیم سے ہم اس صورت حال سے نمٹنے کے قابل ہو جائیں گے۔ مسلم ذہن کی شکست اس قدر گہری ہے کہ وہ حسی اور بدیہی سطح پر بھی جدید دنیا کے درست ادراک کے مظاہر سامنے نہیں لا سکا، اس پر غور و فکر تو بعد کا مسئلہ ہے۔  (۲)۔ معاشرتی اور تاریخی دائروں میں بھی غالب صورتحال نیچر جیسی ہے۔ اپنے میکانکی افعال مثلاً روزگار، صنعت، خدمات، صحت، تعلیم، سفر، خورد و نوش، لباس، رہن سہن وغیرہ میں کوئی انسانی معاشرہ اجتماعی طور پر جدیدیت کے پیدا کردہ اسالیبِ کار اور طرز حیات سے الگ ہونے کا فیصلہ نہیں کر سکتا، اور ان پہلوؤں میں بھی انسانی اختیار کا دخل بہت معمولی ہے یا نہ ہونے کے برابر ہے۔ یہاں بھی انسان انفرادی طور پر کوئی فیصلہ کر سکتا ہے، جو تہذیبی صورت حال سے غیرمتعلق ہی رہے گا۔ اس دائرے میں مسلمانوں کے عباداتی افعال کی گنجائش یقیناً موجود ہے، اگرچہ میکانکی افعال کی کثرت میں قلت کی مانند ہے۔ معاشرتی اور تاریخی صورت حال پر میکانکی افعال کے غلبے نے انفکاکیت (alienation) کے ذریعے نفسِ انسانی کی ساخت کو یکسر بدل دیا ہے، اور یہ صورتِ حال انسان کے اخلاقی افعال کے لیے بہت زیادہ مہلک ثابت ہوئی ہے، لیکن ایسے افعال کی کچھ نہ کچھ گنجائش بہرحال موجود ہے۔  (۳)۔ نیچر میں تقدیری تبدیلی، معاشرہ و تاریخ میں میکانکی افعال کے غلبے سے براہ راست پیدا ہونے والی نفسی تبدیلیوں، اور جدید علم اور کلچر کی قابضانہ پیشرفت سے انسانی شعور بھی گہری تبدیلیوں کی زد میں ہے۔ انسانی شعور میں امکان علم کی وسعت اور اس کی جوہری حریت کے باعث اس  دائرے میں رد و قبول کا مکمل امکان موجود ہے، اور مسلمان ارادی طور پر اپنے ایمانی موقف پر قائم رہ سکتے ہیں اور بشرط استعداد اس کے علمی مظاہر سامنے لا سکتے ہیں۔ لیکن اس صورت حال میں بڑا مسئلہ یہ ہے کہ جدید علم اور کلچر کے غلبے اور دباؤ میں مسلم عقیدہ بھی positivism کی طرف لڑھک رہا ہے، اور بتدریج سائنسی دلائل کے پائے چوبیں کا سہارا لے کر خود کو زندہ رکھنے کی کوشش میں ہے۔ ٹھیٹھ اور ثقہ مذہبی عقیدہ نظری علم میں اور اثباتیاتی مذہبی عقیدہ مہلک سیاسی افعال میں لازمی مظاہر رکھتا ہے۔ ارادے اور عمل میں شکست کے بعد، ہمارے ثقہ عقیدے کا آخری افق بھی تاریخ کے گرداب میں غآئب ہو رہا ہے۔ یہاں بھی افکارِ تازہ درکار ہیں، اور ان کے امکان کو تلاش کرنا چاہیے۔   (۴)۔ ”درمیان قعر دریا تختہ بندم کردہ ای ۔۔ باز می گوئی دامن تر مکن ھشیار باش“ کی صورت حال پہلے اگر ایک تقدیری مدرک تک محدود تھی تو اب وہ مدرک روزمرہ اور واقعاتی تاریخی اور تہذیبی صورت حال بن کر ہمیں درپیش ہے۔ زمان و مکاں پر جدیدیت کا استیلا محض تصور تک محدود نہیں، ایک فعال تاریخی صورت حال کے طور پر ہمارا احاطہ کیے ہوئے ہے، اور جو اپنے ہر پہلو میں باطل ہے۔ جدیدیت کی پیدا کردہ صورت حال میں مسلمانوں کے لیے ایمانیات، اور اعمال صالحہ میں سے عبادات، اور مکارم الاخلاق کے لیے گنجائش موجود ہے۔ کسی بھی معاشرے کے اعمالِ اجتماعی اور سیاسی نیچر اور تاریخ کے جس دائرے میں ظاہر ہوتے ہیں، وہ مکمل طور پر عالمگیر جدیدیت کے استیلا اور غلبے میں ہے، اور اس میں ایسا کوئی واقعاتی یا تصوراتی جغرافیہ باقی نہیں رہا جو ہمارے اجتماعی اعمال صالحہ کو ایجابی طور پر سامنے لانے کی کوئی گنجائش دیتا ہو، کیونکہ یہ گنجائش صرف سیاسی طاقت سے ہی پیدا کی جا سکتی ہے۔ ایسی صورت حال میں مسلم معاشرہ اور ریاست مشترکہ مزاحمت ہی سے اپنے وجود اور دینی شناخت کو باقی رکھ سکتے ہیں۔ (۵)۔ آپ کے دوسرے سوال کے پہلے جز کے بارے میں میری رائے یہ ہے کہ موجودہ سائنس اپنے وجودی موقف سے الگ کوئی معنی رکھتی ہے اور نہ اپنی موجودہ ہیئت میں باقی رہ سکتی ہے۔ جبکہ آپ کے دوسرے سوال کے دوسرے جز سے میں بالکل متفق ہوں۔ اس میں اصل سوال یہ ہے کہ  کیا مسلمان اپنے وجودی موقف کے ساتھ سائنس کے امکان کو بروئے کار لا سکتے ہیں؟ جدید عہد میں ’مسلم ذہن‘ علم اور عقل سے ایک خلقی نامناسبت پیدا کر کے ان سے مکمل  طور پر دستبردار ہو چکا ہے۔ اس وجودی گرہ سے نکلنے کے امکانات تلاش کرنے کی ضرورت ہے۔  (۶)۔ آپ نے اپنے ایک اور سوال میں سائنس اور ٹیکنالوجی کو ”دنیا پرستی“ قرار دیا ہے۔ عرض ہے کہ مغرب بطور تہذیب ردِ ماورائیت اور دنیا پرستی کی تہذیب ہے، صرف سائنس اور ٹیکنالوجی کو دنیا پرستی کہنا درست نہیں۔ دنیا پرستی ایک اخلاقی رویے کے طور پر اور ورلڈ ویو کے طور پر دو بالکل مختلف چیزیں ہیں۔ دنیا پرستی ہمارے ہاں اخلاقی رذائل میں شمار ہوتی ہے۔ خود مختار اخلاقی خودی کا حامل انسان اپنے ارادے کو بروئے کار لا کر دنیا پرستی سے نجات حاصل کر سکتا ہے۔ جبکہ سائنس اور ٹیکنالوجی کی پیدا کردہ عالمگیر صورت حال میں اخلاقی ارادہ یا عدم ارادہ غیر متعلق اور غیر اہم ہے۔ اثباتیاتی علم اور وسعت گیر طاقت کی بنیاد پر سائنس اور ٹیکنالوجی دنیا کی ایسی نئی تشکیل کا بنیادی ذریعہ ہے جس میں ماورائے انسان ہر طرح کے سچ کی گنجائش مکمل طور پر ختم کر دی جائے۔ اس میں کچھ شک نہیں کہ عقل اور طاقت مکمل طور پر naturalize ہو چکی ہیں،  اور استعماری سرمائے اور طاقت کے غلبے سے دنیا میں ایسا جغرافیہ کوئی باقی نہیں رہا جہاں عبدیت کے اجتماعی مظاہر سامنے لائے جا سکیں۔ حق نہ صرف زمان و مکاں سے ماورا ہے، بلکہ اس کا مقوم بھی ہے۔ جدید دنیا میں زمان و مکاں کے کواڑ اکھڑ چکے ہیں، اور صرف اسلام کو اپنا زمان و مکاں ٹھہرا کر ہی مسلمان اس دنیا اپنی منزل کی طرف پیشقدمی کر سکتے ہیں۔ لیکن یہ پیش قدمی تہذیبی شعور کی بازیافت سے مشروط ہے۔ و اللہ اعلم بالصواب ۔۔

##############################
https://web.facebook.com/mohammaddin.jauhar.7/posts/871271749931479
کیا اسلام تلوار کے زور سے پھیلا ہے؟ (۲) محمد دین جوہر اسلام ایک بنیادی عقیدہ بھی ہے، اور عملاً ایک حکومت اور تہذیب بھی ہے۔ مذکورہ قضیے سے مراد یہ ہے کہ اسلام بطور عقیدہ ’تلوار‘ یعنی سیاسی طاقت سے پھیلا ہے اور غیرمسلم معاشروں کو بالجبر مسلمان بنایا گیا ہے۔ استعماری اور اسلامی تاریخ کا معمولی سا علمی موازنہ بھی اس قضیے کو رد کرنے کے لیے کافی ہے۔ صرف اسی امر کو دیکھ لینا کافی ہے کہ شمالی امریکہ میں استعماری یورپ کی دو صد سالہ موجودگی اور برصغیر میں مسلمانوں کی ہزار سالہ فرمانروائی کے کیا نتائج سامنے آئے؟ اسلامی طرز زندگی کے پھیلاؤ میں عقائد کی نوعیت، تہذیبی کردار، اسلوبِ فرمانروائی اور نظری علوم کی اہمیت تو ظاہر ہے، لیکن اس میں کچھ شک نہیں کہ اسلام کی اشاعت میں بنیادی اہمیت اس کے دینِ حق ہونے، اور انسان کی وجودی ضروریات کو بہ تمام و کمال پورا کرنے، اور  کافۃٌ للناس کی ہے۔ مذکورہ قضیے کا اصل مطلب یہی ہے کہ اسلام دینِ حق نہیں ہے، طاقت کے جبر سے قائم ہونے والا عقیدہ ہے۔  اس میں کچھ شک نہیں کہ اسلامی حکومتوں کا قیام اشاعتِ اسلام کی پیروی میں ہوا، اور یہ بھی تاریخی حقیقت ہے کہ اسلامی حکومت کا قیام اشاعتِ مذہب میں مددگار ہوا۔ لیکن یہ کہنا کہ اسلامی عقیدے کی اشاعت میں سیاسی طاقت کا جبر شامل رہا ہے، ایک بالکل لغو قضیہ ہے۔ اس کی بنیادی وجہ یہ ہے جدید سیاسی طاقت فکر کو شعور میں بالجبر ’نافذ‘ کرنے کے عملی ذرائع سے مکمل طور پر لیس ہے، جبکہ روایتی اور شخص مرکز سیاسی طاقت کو یہ کبھی سوجھا بھی نہیں تھا۔ اکبر الہ آبادیؒ نے جدید استعماری سیاسی طاقت کے اسی پہلو کی طرف اشارہ کیا ہے: یوں قتل سے بچوں کے وہ بدنام نہ ہوتا افسوس کہ فرعون کو کالج کی نہ سوجھی تھیوڈور اڈورنو بھی عین یہی بات کہتا ہے کہ جدیدیت انسانی شعور کو colonize کر لیتی ہے، یعنی فکر اور کلچر کو بالجبر انسانی شعور میں داخل کرنے کی مکمل استعداد رکھتی ہے۔ یاد رہے کہ اپنی ہیئت میں سیاسی طاقت جدیدیت کی سب سے بڑی مظہر ہے، اور یہ کہ colonization کا کوئی عمل جبر سے خالی نہیں ہوتا۔ اس میں کوئی کلام نہیں کہ قرنِ اول سے آمدِ استعمار تک مسلم حکومتوں کے پھیلاؤ میں بنیادی اہمیت ’تلوار‘ کی رہی ہے۔ حکومت ایک سیاسی اور تاریخی حقیقت ہے اور یہ صرف قوت ہی سے قائم ہوتی ہے اور قائم رہ سکتی ہے۔ عقیدے کی اشاعت میں وعظ و نصیحت اور مسلم معاشرت بنیادی عوامل ہیں، لیکن حکومتیں وعظ و ارشاد سے قائم نہیں ہوتیں اور نہ ان سے باقی رہ سکتی ہیں۔ عقیدے کی اشاعت اور طاقت کی توسیع دو بالکل الگ چیزیں ہیں، اور ان کے پھیلاؤ کے تاریخی اور معاشرتی اصول بھی الگ ہیں۔ اسلامی حکومتوں کا پھیلاؤ تلوار کی قوت سے ہوا، کیونکہ جنت تلواروں کے سائے میں ہے۔ اسلامی حکومت و تہذیب جنت کا دنیاوی پرتو ہے، تو یہ بھی یقیناً تلواروں ہی کے سائے میں قائم ہوتی ہے۔ اسلامی تہذیب ہماری فردوسِ گم گشتہ ہے، اور تاریخ کا سرخ سمندر تلوار کی ضربِ کلیمی سے راستہ دیتا ہے، وعظ سے پیچھے نہیں ہٹتا۔ حکومت اور تہذیب کے قیام میں تصور اور نظریے غیرمعمولی اہمیت کے حامل ہوتے ہیں، لیکن تلواروں کے بغیر نہ کوئی حکومت قائم ہو سکتی ہے اور نہ کوئی تہذیب معرضِ تاریخ میں ظاہر ہو سکتی ہے۔ اس تناظر میں اہم تر امر یہ ہے کہ ’عمل‘ کا نفاذ قوت سے ممکن ہے، لیکن فکر کا ’نفاذ‘ قوت سے ممکن نہیں۔ تاریخ کا مزاج یہی رہا ہے تا آنکہ جدید یورپی تہذیب کا ظہور ہوا جس کے دریافت کردہ جدید سیاسی وسائل سے ’فکر‘ کا نفاذ بھی ایک حکومتی پالیسی کے طور سامنے آیا۔ علم کا استناد طاقت کے تابع آنے سے تشکیل علم اور ترویج علم کے ذرائع مکمل طور پر تبدیل ہو جاتے ہیں، لیکن ہم اپنی ذہن کشتگی کی حالت میں اس سے آگاہ نہیں ہو سکے ہیں۔ استعماری اور مغربی سیاست صرف غلبہ نہیں ہے، صرف ترقی نہیں ہے، غیریورپی معاشروں کے لیے نسل کشی اور ذہن کشی کا ایک سیلِ ہلاکت بھی ہے۔ محکوم معاشروں کے لیے مغربی غلبے کا ایسا تجربہ جو صرف ترقی ہو، اور ہلاکت، استحصال، نسل کشی اور ذہن کشی نہ ہو، گزشتہ تین سو سالہ تاریخ میں معدوم ہے۔ کولمبیائی عہد کے آغاز سے اسفارِ دریافت اور استعماری مہم جوئی کا براہ ہدف مسلمان تھے، اور دیگر معاشرے ضرورتاً یا ضمناً اس کی لپیٹ میں آئے۔  تاریخ کا شعور رکھنے والے اہل علم سے یہ امر اوجھل نہیں ہو سکتا کہ جدید استعمار صلیبی جنگوں کی تبدیل شدہ اور سیکولر شکل ہے۔ دنیا میں مغربی تہذیب واحد تہذیب ہے جس نے اپنے ہر تصور اور ہر عمل کو انسانیت کے خون سے رقم کیا ہے۔ مغربی غلبہ اس قدر شدید رہا ہے اور ہے کہ اس نے انسان کو جسم اور روح میں بالجبر بدل دیا ہے۔ ہماری بدقسمتی یہ ہے کہ ہمارا قومی اور مذہبی شعور عین اسی طرح کے کثیر استعماری قضایا کی دروں کاری مکمل کر چکا ہے۔ مسلم معاشروں میں امکانِ علم کے وسائل کا جائزہ لیے بغیر اس طرح کے قضایا سے نبردآزما ہونا ممکن نہیں۔  ۔۔

##############################
https://web.facebook.com/mohammaddin.jauhar.7/posts/951455238579796
کشمیر کے ہمالیائی الم پر بے روح معلومات، نحیف قراردادی تجزیوں، وعیدی پیشگوئیوں اور مکارانہ قومی الزام بازی کے سیلابی طومار میں ایک اہم تحریر جس میں پاکستانی اہل نظر کے لیے بڑے اشارات ہیں۔

##############################
https://web.facebook.com/mohammaddin.jauhar.7/posts/949687272089926
فریب حریت آصف انظار ندوی مجھے اس سے غرض نہیں کہ آپ ترنگے پر جان دیتے ہیں یا بسنتی چولا رنگوا کر سرفروشی اور جاں نثاری کی مثال قائم کرنے کے لیے اسٹیج سجاتے ہیں مجھے اس سے بھی مطلب نہیں کہ آپ آزادی کے نام پر ٹھگے جانے کے باوجود اپنا نام مجاہدین آزادی کی فہرست میں جلی قلم لکھواتے ہیں اور الہڑ بالا کی طرح اپنا حسن آئینے میں دیکھ دیکھ کر خوش ہو جاتے مجھے اس سے بھی کوئی سروکار نہیں کے آپ کے خاندان نے آزادی کی جنگ میں (اگر اس کو جنگ کہنا درست ہو تو ) کتنے مجاہدانہ کارنامے سرانجام دئیے ہیں،اور کتنی کہانیاں آپ نے تصنیف فرماکر ان کے نام سے پھیلا دیں ہیں، تو پھر آخر مجھے غرض کس بات سے ہے۔۔۔۔ مجھے غرض اس بات سے ہے کہ ۔۔۔۔کیسے ہم غلام بھارت میں اپنے موقف پر قائم تھے  کیسے ہم آزاد بھارت میں ایک ایک کرکے اپنے موقف سے یاتو رضاکارانہ پیچھے ہٹ رہے ہیں یا جبریہ ہٹا دئیے جارہے ہیں حالیہ مثال۔۔۔۔ یہ ہے کہ ہم طلاق ثلاثہ کے معاملے میں  عدالت عظمٰی میں اپنے موقف کو قابل اطمینان دلائل سے مزین نہ کر سکے اور عدالت عظمٰی کو مطمئن نہ کر سکے۔۔۔کیسے ہم آزاد بھارت میں پارلیمنٹ ہاؤس کو طلاق بل درست بنیادوں پر لانے کی وکالت نہ کر سکے مجھے غرض اس بات سے ہے کہ آخر ہر بار ایسا ہی کیوں ہوتاہے کہ ہمارے  بچے اپنی بھر پور جوانیاں جرم بے گناہی کی نذر کر دیتے ہیں اور ہم بوسیدہ ہڈیوں لو چھڑا کر  فک العان کا پرچار کرنے لگتے ہیں ایسا کیوں نہیں ہوتا کہ ہماری ترکیبیں ایسی کارگر اور با اثر ہوں کے ہمارے اپنوں کو بے جرم وخطا شکنجہ استبداد میں پھنسانے والے یہ جرأت ہی نہ کر سکیں مجھے اس سے غرض ہے کہ کیسے سارے کارنامے ہمارے قائدین ماضی میں ہی انجام دے گئے ۔۔۔۔اور یہ کیسے ممکن ہوا جاتا ہے کہ موجودہ قائدین کی ہر تدبیر الٹی پڑ رہی ہے ،اور کیوں ایسا ہوتا ہے کہ ان قائدین کے مرتے ہی ان کے کارناموں کی ایک طول طویل فہرست ہمارے سامنے آجاتی ہے کیوں ایسا ہوتا ہے کہ جس تاریخ میں ہم جیتے ہیں وہاں حسرتیں ہیں محرومیاں ہیں ناکامیاں ہیں،،،، مگر جب ہم اسی تاریخ کو پڑھنے لگتے ہیں تو دیکھی ہوئی ناکامیاں غائب ہو جاتی ہیں اور لکھی گئی کامیابیاں ہمارے قدموں میں لوٹ رہی ہو تی ہیں۔۔۔۔کہیں ایسا تو نہیں کہ ہم تاریخ میں کارنامے الگ انجام دیتے ہیں،اور تاریخ میں ہمارے کارہائے نمایاں الگ لکھے جاتے ہیں صدیاں بیت چکی ہیں مگر ہمارے احوال ویسے نہیں ہوئے جیسے ہم‌نے تاریخ میں پڑھے۔۔۔حالانکہ تاریخ کے مقابلے میں آج ہمارے پاس ہر چیز سیکڑوں گنا زیادہ ہے تو پھر ایسا کیوں ہے کہ ہم اپنی تاریخ کے بدترین دور میں ہیں کہیں کچھ تو چھوٹ رہا ہے اور بھی بہت سی باتیں ہیں جو میرے غرض کی ہیں مگر ایک دو زخم نہیں جسم ہے سارا چھلنی درد بے چارہ پریشان ہے کہاں سے اٹھے

##############################
https://web.facebook.com/mohammaddin.jauhar.7/posts/943255746066412
عرض ہے کہ جدیدیت شعور میں ارادی ہے، اور عمل میں تقدیری ہے۔ جدیدیت اور اسلام کے مابین مکالمے میں اس بدیہی امر کا ادراک سرے سے موجود نہیں ہے، اور ہمارے بنیادی فکری اور عملی مسائل اسی باعث لاینحل ہوتے جاتے ہیں۔ جدیدیت اور اسلام کی نسبتیں صرف ایمان اور عمل صالح کے تناظر میں رہتے ہوئے ہی متعین کی جا سکتی ہیں۔ صرف علمی تناظر یا صرف فقہی تناظر درست نتائج تک نہیں پہنچا سکتا۔ جدیدیت سے تطبیق کی عملی منہج بہت جلد عینیت کی فکری منہج میں بدل جاتی ہے، اور ہدایت کی علمی اور عملی بنیادوں کو منہدم کر دیتی ہے۔

##############################
https://web.facebook.com/mohammaddin.jauhar.7/posts/942900919435228
مدرسہ ڈسکورسز کا فکری اور تہذیبی جائزہ محمد دین جوہر (۴) ڈاکٹر فضل الرحمن کی آمدِ ثانی مدرسہ ڈسکورسز کی ہینڈ بک کے مطابق جناب ابراہم موسیٰ کے ساتھ کچھ دیگر احباب بھی ڈاکٹر فضل الرحمٰن سے براہ راست شاگردانہ تعلق رکھتے ہیں۔ مدرسہ ڈسکورسز کے علمی ایجنڈے کو دیکھنے کے بعد یہ کہنا قرین انصاف ہے کہ اپنے استاد محترم کی طرح یہ پروفیسر صاحبان بھی عملاً مغربی جدیدیت کو اسلام کا واحد معرف (Sole Definer) بنانے کی تگ و دو میں زندگی کھپائے ہوئے ہیں۔ مدرسہ ڈسکورسز پاکستان میں ڈاکٹر فضل الرحمٰن کی فاتحانہ آمدِ ثانی ہے۔ ڈاکٹر فضل الرحمن کو اگر اسلامی جدیدیت کا ”عالمِ اعظم“ کہا جائے تو بے جا نہ ہو گا، کیونکہ وہ اسلامی جدیدیت کی تشکیل کے منصوبے کی سب سے بڑی علمی شخصیت ہیں۔ اسلامی جدیدیت کے علمبردار دیگر مفکرین کی حیثیت محض بےمغز کودکانِ جدیدیت کی ہے۔ مدرسہ ڈسکورسز دراصل ڈاکٹر فضل الرحمٰن ہی کی پیش کردہ اسلامی جدیدیت کو مسلم معاشروں میں فروغ دینے اور واحد اسلامی معروف (norm) کے طور پر قائم کرنے کا منصوبہ ہے۔ ڈاکٹر فضل الرحمٰن کی پوری تعبیرِ دین اسلامی جدیدیت کا نہایت ریڈیکل منصوبہ ہے، اور  مدرسہ ڈسکورسز جدید سیاسی، معاشی اور ادارہ جاتی وسائل سے مسلم معاشروں میں عین اسی اسلامی جدیدیت کی normalization کی عملی کاوش  ہے۔ مغربی جدیدیت اپنے ’عملی پہلوؤں‘ میں ایک خودکار normalization کا طویل تاریخی پراسیث رہی ہے اور جو بےمثل عالمگیر کامیابی حاصل کر چکا ہے۔ عملی جدیدیت کے اس غیرمعمولی بہاؤ میں اسلامی جدیدیت کے فکری منصوبے کی کامیابی کے امکانات وقت کےساتھ قوی ہوتے جا رہے ہیں، اور مدرسہ ڈسکورسز کا اگر کوئی ’پیغام‘ ہے تو یہی ہے۔   اس میں یہ دیکھنا اہم ہے کہ جب ڈاکٹر فضل الرحمٰن اپنی زندگی میں اسلامی جدیدیت کا منصوبہ لے کر اس کے نفوذ و نفاذ کے لیے پاکستان تشریف لائے تھے تو مزاحمت کی نوعیت کیا تھی، اور اب کیا صورت حال ہے؟ اس سے کم از کم دو نتائج ضرور اخذ کیے جا سکتے ہیں کہ روایت کو سربلند رکھنے اور مغربی جدیدیت کے زیر سایہ پیدا شدہ اسلامی جدیدیت کو چیلنج کرنے والی مذہبی قوتیں فی زمانہ قریب المرگ ہیں۔ گزشتہ صدیوں میں جدیدیت کے روبرو ہمارے علما نے جو جعلی علمی موقف اختیار کیے رکھے وہ اب گوالے کے ملاوٹی پانی کی طرح سیلاب کے ساتھ ہیں یا خس و خاشاک ہیں۔ فی الوقت ہمارے مذہبی علما کا اخلاقی دامن اور علمی ذہن دونوں خالی ہیں، اور انہیں آرام کا مشورہ دینا چاہیے اور دیندار نوجوانوں کو جانکاہ محنت کے لیے آگے بڑھنا چاہیے۔ دوسرا یہ کہ اب مسلم ذہن اسلامی جدیدیت کو تقدیری سمجھ کر اس کے آگے سپرانداز ہو چکا ہے، اور ترکِ اسلام کے علمی اسالیب سے سمجھوتہ کر چکا ہے۔ روایتی مذہبی حلقوں کی طرف سے مدرسہ ڈسکورسز کے بارے میں جس طرح کے خیالات کا اظہار کیا گیا وہ نہ صرف دلچسپ ہے بلکہ شرمناک ذہنی پسماندگی اور علمی فلاکت کو بھی  ظاہر کرتا ہے۔ اقبالؒ نے تو تہذیبی ’مے خانوں‘  کے بند ہونے کا نوحہ کیا تھا، اب ایسا لگتا ہے کہ ان ’مے خانوں‘ کی کوئی اینٹ بھی باقی نہیں رہی۔ (جاری) ۔۔

##############################
https://web.facebook.com/mohammaddin.jauhar.7/posts/1043563856035600
اشتراکیت: سرمایہ داری نظام کا ہراول محمد دین جوہر (۳) اشتراکیت سرمایہ داری کا ہراول کیوں ہے؟   جدیدیت کے اصل ایجنڈے کو آگے بڑھانے میں اشتراکیت نے سرمایہ داری نظام سے کہیں زیادہ جوش اور ولولہ دکھایا، اور جو کام جدیدیت نے سرمایہ دارانہ معاشروں میں صدیاں لگا کےکیا تھا، وہ اشتراکیت نے یورپ اور یورپ سے باہر کے معاشروں میں چند دہائیوں میں حاصل کر  دکھایا۔ اور یہ مقصد  روایت اور مذاہب کی بنیاد پر بنے ہوئے معاشروں کے اسٹرکچر کو توڑ کر فرد کو سرمائے کے قانونی اور معاشی اسٹرکچر میں لانا تھا۔ ابھی ہم اس بحث میں نہیں پڑتے کہ مذہب ضروری ہے یا نہیں، بلکہ ہمارا مسئلہ اس سے زیادہ گہرا ہے۔ سرمایہ داری نظام کو جو معاشی انسان درکار تھا اور ہے، اس کی کچھ اساسی خصوصیات ہیں، مثلاً یہ کہ وہ بیگانگی کی تجسیم ہو تاکہ انسانی معاشرت کا مکمل خاتمہ ہو سکے، اور جو اپنی ذات کے صرف جسمی تقاضوں یعنی روٹی اور جنس کی تسکین ہی کو زندگی کا منتہائے مقصود سمجھتا ہو۔ یہی ”ابتر“ انسان صنعتی معاشرے کا آئیڈیل ہے، کیونکہ سرمایہ داری اور اشتراکی معاشرے کی سطحِ وجود ایک ہے اور دونوں میں انسان کا آدرش سیری  ‪ (satiation) ‬ ہے۔ ایسا فرد جو اپنی سیلف اور انسانی معاشرت سے منقطع ہو چکا ہو اور مکمل طور پر ریاستی نظام قانون اور معاش کا متوسل ہو، سرمائے کی ارتکازی حرکیات میں ایک زبردست resource بن جاتا ہے۔ روایتی معاشرت کے مکمل خاتمے اور معاشی انسان کی تیاری اور  پیداوار میں اشتراکیت نے زیادہ  مستعدی ‪(‬effieciency‪)‬ اور سرعت کا مظاہرہ کیا ہے۔  سرمایہ داری نظام نے یہ مقاصد زیادہ تر قانون سازی، تعلیم اور کلچر کے ذریعے  ایک طویل تاریخی سفر میں حاصل کیے تھے اور براہ راست ریاستی جبر کو بوقت ضرورت استعمال کیا تھا۔ اس کے برعکس اشتراکیت نے یہی مقاصد براہ راست ریاستی جبر سے حاصل کیے۔  اشتراکیت کو سرمایہ داری نظام کا ہراول کہنے سے چند مرادات ہیں جن کا اول ذکر کرنا ضروری ہے: (۱) سرمایہ داری کے اساسی ایجنڈے میں مذہبی تصورِ حیات کا جبری انخلا، مذہبی معاشرت کی فنا، کنبے کی تشکیل نو، حیات انسانی کی نئی تقویم، ایک خالص معاشی انسان کی ایجاد اور اس کی واقعاتی تیاری، تاریخ سے اقدار کی جلاوطنی، سرمایہ داری نظام سے مزاحم ہر تصور، سماجی ہیئت اور نفسی بناوٹ کی پاشیدگی سرفہرست ہیں۔ یہ سرمایہ داری نظام کے ایسے تاریخی مقاصد ہیں، جن کے حصول میں سرمایہ داری نظام کو  اپنے تمام تر علمی، ثقافتی اور اقتداری وسائل کے باوجود سخت دشواریاں پیش آتی رہی ہیں۔ اشتراکیت نے اپنی سیاسی جدوجہد اور سیاسی عروج میں سرمایہ داری نظام کے ان دور رس اور طویل المیعاد  تاریخی مقاصد  کو حاصل کرنے میں ہمہ گیر، زبردست اور فوری کامیابی حاصل کر کے اس کو معاونت  فراہم کی ہے۔ جن انسانی معاشروں سے اشتراکیت کا بلڈوزر گزر جائے، وہ  سرمایہ داری نظام کے لیے مقناطیسی کشش پیدا کر لیتے ہیں، اور آخرکار اس کی گود میں آ گرتے ہیں۔ روس اور چین اس کی بڑی مثالیں ہیں۔ (۲) سرمایہ داری نظام کا ورلڈ ویو/تصورِ حیات جدیدیت ہے۔ تنویری منصوبہ  (Enlightenment Project) اس کی رسمی اور سیاسی تشکیل تھی، اور رومانویت اس کے خلاف ایک ردعمل۔ تنویری منصوبے کی اساس عقل انسانی پر رکھی گئی تھی جبکہ رومانویت مزاجِ انسانی کے انفجار (explosion) کا مظہر تھی۔ تنویری منصوبے اور رومانویت نے مغرب کے سیاسی عمل کو بالکل نئے سرے سے مرتب کیا ہے۔ اول الذکر کے سیاسی ایجنڈے میں اصلاحات (reforms) کو بنیادی حیثیت حاصل تھی جبکہ سیاسی رومانویت کا بنیادی ایجنڈا  انقلاب (revolution) رہا ہے۔ رومانوی آدرش پرستی (Romantic Idealism) اصلاً تحریک تنویر اور ثقافتی رومانویت کے امتزاج سے سامنے آئی، اور مغرب کی سیاسی تاریخ میں اس کا رول غیرمعمولی رہا ہے۔ رومانوی آدرش پرستی ایک سیاسی تصور ہے جو مذہبی معاشروں میں معاش اور سماج کے روایتی اسٹرکچر کو ایک لمحے کے لیے برداشت کرنے کو تیار نہیں ہوتا، اور اصلاحات کو لغو خیال کرتا ہے۔ مذہبی معاشروں کی روایتی ساختوں کو توڑنے کے لیے رومانویت آدرش پرستی ”انقلاب“  کو بروئے کار لاتی ہے۔ سرمایہ داری نظام روایتی معاشروں کو ”اصلاحات“ کے طویل عمل سے گزار کر جدید بنانا چاہتا تھا تاکہ جدیدیت کے ورلڈ ویو کو تاریخی حقیقت بنایا جا سکے، جبکہ رومانویت آدرش پرستی عین یہی مقاصد ایک ہی ہلے میں حاصل کرنا چاہتی ہے۔ ’اصلاحات‘ اور ’انقلاب‘ جدیدیت کے دو بڑے اور بنیادی سیاسی ہتھیار ہیں جو سرمایہ پرور سیاست اپنے مقاصد کو آگے بڑھانے کے لیے استعمال کرتی ہے۔ اشتراکیت چونکہ جدید سیاست کی رومانوی آدرش پرستی کا زیادہ  crystallized  سیاسی اظہار ہے، اس لیے انقلاب اس کے لیے کہیں زیادہ لبھاؤ رکھتا ہے۔ اگر اشتراکیت نے انقلاب کو اپنی سیاسی اور معاشی پیشقدمی کے لیے استعمال کیا ہے تو اس کا فائدہ آخر کار اور حتمی طور پر سرمایہ داری نظام  ہی کو پہنچا ہے۔ سرمایہ داری نظام اشتراکی انقلابوں کا ملبہ سمیٹنے میں بہت طاق ہے۔ (۳) اشتراکیت اپنے ”سائنسی“  تجزیے اور ”تاریخی“ دعوے کے قطعی برعکس جن جن معاشروں میں اقتدار پر متمکن ہوئی وہ بنیادی طور پر زرعی، روایتی اور مذہبی معاشرے تھے۔ یہ آسیب haunt تو صنعتی یورپ کو کرتا رہا لیکن چمٹا بے خبر بچارے ہل چلانے والوں کو جا کے۔ انسانی معاشروں کی تبدیلی اور ان کی تشکیل نو میں اشتراکیت کا ایجنڈا زیادہ ریڈیکل تھا۔ اشتراکیت نے جدیدیت کے اساسی ایجنڈے کے مطابق، جس میں یہ سرمایہ داری نظام کے عین مشابہ ہے، ان معاشروں کو ایک ثقافتی اور سماجی، بلکہ درست تر معنوں میں ایک تہذیبی ریگزار بنا کر اور ایک سسکتے،کراہتے صنعتی نظام میں جکڑ باندھ کر، سرمایہ داری نظام کے  لیے تیار اور پھر اس کے سپرد کر دیا۔ اشتراکیت نے سرمایہ داری نظام کے ہراول کا کام کرتے ہوئے زرعی یا نیم زرعی معاشروں کی روایتی ساخت کو مکمل طور پر توڑ دیا، اور شناختوں پر کالک پھیر دی۔ روایتی کلچر کو مکمل طور پر فنا کر دیا اور سرمایہ داری نظام کے لیے راستہ ہموار کیا۔ سرمایہ داری نظام کے بے پایاں جبر اور استحصال کے سامنے روایتی معاشروں کی ساخت جو مزاحمت کھڑی کرتی ہے اشتراکیت نے اسے یک قلم صاف کر دیا اور سرمایہ داری نظام کی آمد کا اسٹیج تیار کیا۔ چین، روس اور کسی حد تک بھارت میں سرمایہ داری نظام کی فتح  اگر غور کیا جائے تو اپنے عمق اور  پہنائی میں انقلاب فرانس کو پیچھے چھوڑ چکی ہے، کیونکہ اب تک تو انقلاب فرانس ہی سرمایہ داری نظام اور رومانویت آدرش پرستی کی سب سے بڑی فتح خیال کی جاتی رہی ہے۔ (جاری) ۔۔

##############################
https://web.facebook.com/mohammaddin.jauhar.7/posts/1043562892702363
اشتراکیت: سرمایہ داری نظام کا ہراول محمد دین جوہر (۲)  سرمایہ داری اور اشتراکیت کی وجودی عینیت  سرمایہ داری نظام اور اشتراکیت دونوں مغرب کی تاریخی اور علمی روایت کا ثمر ہیں اور ان کی عروقِ فکر میں تنویری منصوبے (The  Enlightenment Project) کے ’کارخانے‘ میں خرد کا تخلیق کردہ سفید و سفاک لہو یکساں گردش کر رہا ہے۔ سرمایہ داری نظام اور اشتراکیت کی  وجودیات (ontology) ایک ہے۔ ان کی سطح وجود ایک ہے اور مادی ہے۔ دونوں ایک ایسے تہذیبی شعور کا حاصل ہیں جس میں ماورا کے سارے روشندان بند کر دیے  گئے ہیں اور ایک ایسی تاریخ کا ثمر ہیں جس کے ماورائی کواڑ میخیں ٹھونک کر پاٹ دیے گئے ہیں۔ دونوں کا تصورِ کائنات ایک ہے، ان کا تصورِ انسان ایک ہے، ان کا تصورِ اخلاق ایک ہے۔ ان دونوں کا انسان کے بنیادی سوالات کی بابت جواب ایک ہے۔ انسانی زندگی کی بدیہات پر اگر سرمایہ داری نظام اور اشتراکیت کا جواب ایک ہے تو یہ کوئی حیرت کی بات نہیں، کیونکہ ان دونوں نے یہ جوابات اپنے مشترک تصور حیات/ورلڈ ویو جدیدیت ‪(‬Modernity‪)‬  سے ورثے میں پائے ہیں۔ ان کا اختلاف معاشرے کی معاشی تشکیل اور  ریاست کے مزعومہ فرائض اور سرمائے کے انتظام پر ہے۔ جدیدیت شعور و عمل کی پوری تقویم ہے۔ یہ فکر میں انکار اور عمل میں بغاوت ہے۔ سرمایہ داری نظام میں انکار پہلے ہے، اور بغاوت جلو میں ہے۔ اشتراکیت اپنی رومانوی نہاد کے باعث انکار اور بغاوت کو بیک آن سامنے لاتی ہے۔  سرمایہ داری نظام  اور اشتراکیت کے تاریخی مظاہر میں ایک مماثلت ایسی ہے جس پر بہت کم گفتگو ہوئی ہے، اور وہ دونوں کا استعماری ہونا ہے۔ سوویت اشتراکیت نے زارِ روس کے نظامِ طاقت اور معیشت کو بالکل منہدم کر دیا، لیکن اس کے مسلم محروسات کو نہ صرف  قبضے میں رکھا بلکہ ان کے روایتی مذہبی اور سماجی اسٹرکچر کو بھی فنا کر دیا۔ باقی دنیا میں استعماری محروسات جنگ عظیم دوم کے بعد آزاد ہونا شروع ہوئے لیکن وسطی ایشیا کے مسلم محروسات پر اشتراکی جبر اور ظلم کی طویل رات نوے کی دہائی کے اوائل تک باقی رہی، اور سوویت روس کے انہدام کے ساتھ وہ علاقہ جات بھی نام کی آزادی حاصل کر پائے۔ اشتراکیت کے فکری نسب اور تاریخی مظاہر کی بنیاد پر یہ کہنا ممکن نہیں کہ دنیا کی مقہور و محکوم اقوام کے لیے اشتراکیت سیاسی اور تہذیبی امید کا کوئی پہلو رکھتی ہے۔ اصلاحات، انقلاب اور ریاست سرمایہ داری نظام کے پیدا کردہ تاریخی مظاہر ہیں۔ برطانوی تاریخ میں سیاسی عمل اصلاحات کی شکل میں آگے بڑھا، جبکہ فرانس کے قومی سیاسی عمل میں انقلاب کو مرکزیت حاصل ہو گئی۔ دونوں کا مقصد ریاستی مداخلت سے سرمایہ دارانہ مقاصد کو آگے بڑھانا تھا۔ اشتراکیت، اصلاحات پر یقین نہیں رکھتی، اور اس نے انقلاب اور ریاست کو اپنے سیاسی اور معاشی مقاصد کے حصول کے لیے استعمال کیا۔ جدید ریاست چونکہ سرمایہ داری کے سانچے پر وجود میں آئی تھی اس لیے مارکس اس کے ازخود تحلیل ہو جانے کی رومانوی آرزومندی پر مولویانہ یقین رکھتا تھا۔  (جاری) ۔۔

##############################
https://web.facebook.com/mohammaddin.jauhar.7/posts/1043561636035822
اشتراکیت: سرمایہ داری نظام کا ہراول محمد دین جوہر (۱) [نوٹ: کئی سال قبل لکھی گئی یہ تحریر اختصاری تدوین کے بعد پیش خدمت ہے۔ خدا خیر کرے ’لال لال‘ پھر بجنے لگا ہے۔ لگتا ہے اب کے ’عفریت‘ نے ’آسیب‘ کو قم کہہ کے کھڑا کیا ہے۔] اس بھیانک عنوان پر نظر پڑتے ہی دیدوں میں ترمرے پھر جاتے ہیں، جھرجھری دوڑ جاتی ہے، اور معانی پھڑک پھڑک جاتے ہیں۔ دیوارِ جاں کی اوٹ سے اشتراکی مسیحائی خاک بسر نظر آتی ہے، اور کہیں افتادگانِ خاک کی دھول میں نگوں سار اور اٹی ہوئی۔ اشتراکیت اب اجنبی نہیں، اور تاریخ کے روبرو اس کی دزدیدہ نگاہی اور سرمایہ داری نظام کے سامنے اس کی کجکلاہی معلوم ہے۔ اشتراکیت تہذیبِ مغرب کا خانہ زاد نظریہ ہے، اور یورپ کو بقول مارکس اس آسیب (specter) کے لپٹنے کا مدتوں دھڑکا لگا رہا۔ لیکن سرمایہ داری سے یورپ ایسا عفریت بن چکا تھا کہ آسیب بھی اس سے پناہ مانگتے تھے۔ اس عفریت کی اپینڈکس سے پیدا ہونے والا یہ آسیب جہاں جہاں اترا ہے، اسے دیکھ کر آدمی سوچتا ہے کہ کہیں اشتراکیت سرمایہ داری نظام کا ہروال ہی تو نہیں؟  اگر اشتراکیت کا نسب نامہ بھول نہ گیا ہو، اور اس کے ’کارہائے نمایاں‘ بھی یاد رہ گئے ہوں تو سچ یہی ہے، اس کی تقدیر بھی یہی ہے، اور تاریخ کا فیصلہ بھی یہی ہے۔ اس میں کچھ شک نہیں کہ مارکسی فکر ہم عصر دنیا کے نفسی، سماجی اور سیاسی علوم میں بہت گہرائی تک سرایت کر چکی ہے۔ سرمایہ داری نظام پر گہرا اور ثقہ علمی نقد اور فکری ردعمل اشتراکیت ہی کی صورت میں سامنے آیا تھا۔ گزشتہ ڈیڑھ صدی کی طرح، موجودہ تاریخی صورت حال میں بھی سرمایہ دارانہ نظام کی درست علمی تفہیم، اور اس کے خلاف فکری اور عملی مزاحمت اشتراکی فکر کے بغیر سامنے نہیں لائی جا سکتی۔ یہ بھی درست ہے کہ دنیا کے بڑے مذاہب کی علمی روایتوں کی کوکھ سے کوئی ایسی چیز برآمد نہیں ہوئی ہے جو سرمایہ دارانہ نظام کی تفہیم اور اس کے محاکمے کے قابل ہو۔ اگر کسی مذہبی آدمی کو یہ غلط فہمی ہے کہ  وہ سرمایہ دارانہ نظام کے اندر رہتے ہوئے اپنے مذہب کی مرادات کو بھی حاصل کر سکتا ہے تو اسے تھوڑی دیر کے لیے اس دنیا کو اپنی حسرت اور حرص کی آنکھوں کے بجائے شعور کی آنکھ سے دیکھنے کی ضرورت ہے۔ یہ بات بھی بلاخوف تردید کہی جا سکتی ہے کہ مذاہب کے اوندھے ہو جانے کے بعد، سرمایہ داری نظام کے عالمگیر جبر و استحصال کے خلاف اگر انسانی ضمیر کی کوئی آواز باقی رہ گئی ہے تو اس کی نمائندگی بھی باقی ماندہ اشتراکی فکر ہی کرتی ہے۔ ہمیں یہ بھی یاد ہے کہ اقبالؒ نے اشتراکیت کی بجائے اسلام کو سرمایہ داری کے لیے خطرہ قرار دیا تھا۔ اس کی حیثیت اب صرف دعوے کی ہے۔  اقبالؒ کا یہ ایقانی مشاہدہ ایک تہذیبی امکان کی بنیاد پر تھا جسے ”عصر حاضر کے خلاف اعلان جنگ“ کو ایک تہذیبی مزاحمت کے طور پر ہی بروئے کار لایا جا سکتا تھا۔ تاریخ نے اقبالؒ کا یہ دعویٰ غلط ثابت کر دیا ہے، اور اس میں مضمر تہذیبی امکان اب  مخدوش ہے، لیکن مرا نہیں۔ مسلم ذہن ابھی الوہی ہدایت کی مکتبی تفہیم میں غلطاں ہے، اور اسلام کے تہذیبی امکانات اس کے ذہن میں باقی بھی نہیں رہے۔ ہم ایسی کوئی فکر سامنے لانے میں کامیاب نہیں ہو سکے جو کسی مزاحمانہ تہذیبی عمل کی بنیاد بن سکے، اور جو ہماری دینی اقدار سے ہم آہنگ بھی ہو۔ گزری ہوئی جہانبانی کے ناسٹیلجیا اور حاضر و موجود دنیا کے جبر نے ہمارے قویٰ کو اس قدر مضمحل کر دیا ہے کہ کارِ جہاں بینی کی استعداد بہم نہ ہو سکی۔  اس وقت علم اور عمل میں اسلام کے جو تہذیبی مظاہر دنیا کے سامنے ہیں، ان پر صرف افسوس کا اظہار ہی کیا جا سکتا ہے۔ ضرورت اس امر کی ہے کہ ہم اقدارِ ہدایت کی توسیط کے علمی اور عملی مظاہر دنیا کے سامنے پیش کریں جو الحق اور حضور علیہ الصلٰوۃ  والسلام کی رحمت العالمینی کا مظہر ہوں۔ جدیدیت کافر گری و کافر سازی ہے، اور جدیدیت کے اثرات اس قدر گہرے ہیں کہ ہم نے اپنی دینی اقدار کو سرمایہ دارانہ نظام کو مسلسل جواز دینے کا ذریعہ بنا لیا ہے۔ اگر تاریخ نے اقبالؒ کے دعوے کو روند ڈالا ہے تو یہ بلاوجہ نہیں کیونکہ ہم تو اقدارِ ہدایت ہی کو جدیدیت کا تابع مہمل بنانے پر تلے بیٹھے ہیں۔ اس ضروری جملۂ معترضہ کے بعد اشتراکیت کو ازسرنو دیکھنے کی کوشش ضروری ہے۔  (جاری) ۔۔

##############################
https://web.facebook.com/mohammaddin.jauhar.7/posts/1038187296573256
اندر کچھ ہونا ضروری ہے پچھلی جنریشن کے ایک مشہور شاعر گذرے ہیں۔ مرحوم ہو چکے ہیں اور مردوں کی عزت کی روائت کی وجہ سے نام نہیں لیتا۔ انکی شہرت لوگوں سے شاعری لکھوانے کی تھی۔ میرے قریبی دوست کے والد اسکے چشم دید گواہ تھے، اس لیے لکھ رہا ہوں ورنہ یہ حقیقت سب جانتے ہی تھے۔  موصوف کی ایک ہی خوبی تھی۔ گروہ بندی اور "نخرے" اٹھانے کے ماہر تھے۔ نخرے حد ادب کی وجہ سے لکھ رہا ہوں، ورنہ جو اٹھایا جاتا ہے، آپ کو علم ہے۔ اسی خوبی سے سرکاری نوکری لی۔ سرکاری نوکری سے تعلقات کو وسیع کیا۔ اور اپنے اعزاز میں مشاعرے کروائے (عطا الحق قاسمی کی بات نہیں کر رہا)۔ اور نوبت ایں جا رسید کہ ادب کا صدارتی ایوارڈ بھی حاصل کر لیا۔ اجل نے مہلت نہ دی ورنہ انکو بھی آپ کسی سرکاری ادارے یا پاکستان کے لیے ایمبیسیڈری کرتے ضرور دیکھتے۔  مگر تعلقات بڑھانے اور گروہ بندی کی مہارت انسان کو یہیں تک لے جاتی ہے۔ آج ان صاحب کی کتابوں، دیوان، شاعری اور "فکر" (اگر کوئی تھی) کو کوئی نام سے بھی نہیں جانتا۔ آپ کہیں گے کہ اسی طرح بہت سے اچھے شاعر و ادیب بھی گمنام رہے گمنام گئے۔ بات ٹھیک ہے، مگر میرا اشارہ ملکی سطح تک اپنے آپ کو ادیب و شاعر منوا لینے اور سرکاری اعلیٰ اعزازات اور اعلی تعلیمی ڈگری لینے کے باوجود گمنام رہنے اور ایک بری مثال بن جانے کی طرف ہے۔  سوشل انٹیلیجینس کو اب حقیقت سمجھا جاتا ہے اور آپ کی کامیابی میں اس کا بہت کردار ہوتا ہے۔ مگر گروہ بندی، تعلقات کو سیڑھی بنانے کی روش، اور جوڑ توڑ سے آپ وقتی کامیابیاں ضرور حاصل کرتے ہیں۔ مگر بالاخر آپ کے اندر کا کانٹینٹ ہی کام آتا ہے۔ ایسے سمجھیے کہ پیسے سے آپ اسٹیج سجا لیں، تعلقات سے بہترین گائیک اس اسٹیج پر بٹھا لیں، اور جوڑ توڑ سے اپنی گائیکی کے لیے کچھ اچھے ریوز بھی لکھوا لیں، مگر بالاخر آپ کو دنیا کے سامنے آنا ہے، اسٹیج پر مائیک پکڑنا ہے اور سُر لگانا ہے۔ تب ہی آپ کا اصل مقام طے ہوگا۔  انگریزی میں ایک ٹرم استعمال کی جاتی ہے، پندرہ منٹ کی شہرت۔ جس کے مطلب ہوتا ہے کسی حادثاتی وجہ سے آپ کو کچھ دیر کے لیے لائم لائٹ مل جائے۔ شخصیت کی اصل گہرائی کے بغیر ایسے بہت سے لوگ پندرہ منٹ کی شہرت میں اپنے آپ کو مصلح عظیم سمجھنے لگتے ہیں۔ سوشل میڈیا میں آپ کو ہر روز ایسے لوگ نظر آتے ہیں جو وقتی طور پر ٹرینڈ کی وجہ سے ابھرتے ہیں پھر ہمیشہ کے لیے ڈوب جاتے ہیں۔ کچھ لوگ اپنے کسی ٹرک یا ٹیکنیک کی وجہ سے چند ماہ کے لیے سامنے آتے ہیں اور غائب ہو جاتے ہیں۔ سوشل میڈیا پر گروپ بندی اور گروہ بندی سے وقتی فائدہ ضرور حاصل ہوتا ہے۔ آپ کو ایک مخصوص گروپ کے اندر مقبولیت کا مصنوعی احساس بھی ہوتا ہے مگر یہ گروہ بندی آپ کو ایک مخصوص لمحے سے آگے نہیں لے جاتی۔ آپ کے اندر کانٹینٹ کا ہونا ضروری ہے۔ سوشل تعلقات کو ضرور بڑھائیے مگر اپنے کانٹینٹ پر بھی محنت کیجیے۔ ورنہ ان صاحب کی طرح کچھ سالوں بعد گروپ گروہ تو ختم ہو جائینگے، آپکی شخصیت کا اصل ہی باقی رہ جائے گا۔  محمودفیاضؔ #mahmoodfiaz

##############################
https://web.facebook.com/mohammaddin.jauhar.7/posts/1032449850480334
محترم اسحاق الہندی کے سوال کے تسلسل میں: (۲) ہم نے دیکھا کہ اخلاقی پوزیشن پر کھڑے ہو کر ایسے جوابات ضرور مل جاتے ہیں جو درست ہیں، لیکن جدید دنیا کی تفہیم اور اس سے تعامل کے لیے نہایت تباہ کن نتائج رکھتے ہیں۔ جدید دنیا کے روبرو مسلمانوں کی ہر مذہبی پوزیشن کا یہی نتیجہ نکلتا ہے اور اس کا سنجیدہ تجزیہ ضروری ہے۔ مسئلہ یہ ہے کہ دنیا میں قائم سیاسی طاقت اور سرمائے کے نظام کی تفہیم کا ہم نے ابھی آغاز بھی نہیں کیا ہے۔ اس نظام کے تشکیلی سیکولر افکار بھی ابھی ہماری تفہیمی گرفت سے باہر ہیں۔  ہار کی بےحیثیتی میں فرد اور معاشرے میں غم ناکی کا بڑھ جانا کوئی عیب نہیں، فطری ہے۔ لیکن غمناکی اور احساسِ الم داخلیت کو اہم اور بتدریج مضبوط بنا دیتے ہیں۔ غمناک داخلیت شعور اور ارادے پر مسلط ہو کر اسے ایک حالتِ انکار میں پختہ کر دیتی ہے، جو شکست کو ہلاکت میں بدل دیتی ہے۔ جعلی اخلاقیات اس حالتِ انکار کا واحد جواز ہوتی ہے۔ حالتِ انکار کی وجہ سے ہم روایت اور تاریخ کا انکار تو کر سکتے ہیں، ان سے زندہ تعرض کے قابل نہیں رہتے۔ اس میں کیا شک ہے کہ دنیا بھر کے مسلمان سیکولر اساس رکھنے والے طاقت اور سرمائے کے ایک عالمگیر نظام کے نہ صرف victims ہیں، اس کی لوٹ مار کا شکار ہیں بلکہ اس بھیانک صورت حال کے لیے مورد الزام بھی ٹھہرائے جاتے ہیں۔ یہ صورت حال مسلمانوں کے ساتھ خاص نہیں بلکہ دنیا بھر کے کمزور معاشروں کا یہی حال ہے۔ ہاں یہ ضرور ہے کہ کچھ تاریخی اتفاقات کی وجہ سے مسلمانوں کا مسئلہ زیادہ شدید ہے۔  ستم ظریفی اس وقت ناقابل برداشت ہو جاتی ہے جب ہم اس سسٹم کو سمجھنے کی طرف پیش قدمی کرتے ہیں اور ’اتفاق سے‘ ہم بھی انہی نتائج تک پہنچتے ہیں جو سسٹم کے پسندیدہ ہیں۔ ہمارے علما، دانشور، صحافی، اہل علم ہمیں یہ بتانے اور سمجھانے میں ہلکان ہوئے جاتے ہیں کہ مغرب ان کے بارے میں جو کہتا ہے سچ ہی تو کہتا ہے۔ ایسی ہی صورتحال ہمارے پورے مذہبی ڈسکورس کی ہے۔ سماجی اور سیاسی صورتحال کو زیر بحث لایا جائے، مغربی اداروں اور افکار کو چھوا جائے،  نتائج ایسے ہی سامنے آتے ہیں۔ صحافیانہ تجزیوں میں سکہ رائج الوقت بھی یہی ہے۔ اس کی وجہ یہ ہے کہ ہمارے شعور کو چند جونکیں چمٹ گئی ہیں جو تازہ فکری کے لہو کا آخری قطرہ بھی نچوڑ لیتی ہیں: مثلاً  (۱)۔ یورپ یا سیکولر معاشروں میں اسلام ہے مسلمان نہیں۔ یہاں مسلمان ہیں اسلام نہیں ہے۔ (۲)۔ یورپی یا سیکولر معاشروں نے اپنے اصول اسلام سے اخذ کیے ہیں جبکہ مسلمانوں نے انہیں فراموش کر دیا۔ (۳)۔ ہمیں اسلام صحیح طریقے پر سمجھ نہیں آیا، لیکن مغرب نے اسلام بالخصوص قرآن مجید کو ہم سے بہتر سمجھا ہے اور انہوں نے پوری سائنس اور تہذیب اسی الہامی کتاب سے اخذ کی ہے۔ (۴)۔ تاریخ اور روایت سے متعلق ہمارے تصورات بھی اسی طرح کی اخلاقی منطق سے اخذ کیے گئے ہیں کہ ہم ابھی تہبند باندھ رہے تھے کہ مغرب نے پینٹ اڑس لی تھی یا ادھر تاج محل کی فرشی رگڑائی کی گھرر گھرر ہو رہی تھی کہ ادھر آکسفورڈ کا طبل بجنے لگا تھا۔  (۵)۔ ہم یہ بھول گئے کہ دین مکمل ہدایت ہے، لیکن اس کے مکمل ضابطۂ حیات ہونے کے ڈھنڈوچی بننا کبھی نہیں بھولتے۔  (۶)۔ دنیا کو دیکھنے اور سمجھنے کے لیے ہمارے پاس نظریات سازش بہت وافر مقدار میں فراہم ہیں۔ اخلاقی موقف اور نظریہ سازش باہم توام ہیں۔ وغیرہ وغیرہ۔ ہمارے ہاں تعلیمی، علمی، صحافتی اور مذہبی مباحث کی یہی ایک سطح ہے، اور ان پڑھ بھی اور یونی ورسٹی پروفیسر بھی انہی جونکیلے اصولوں سے ’علم‘ پیدا کرتے ہیں۔ ان ’علمی‘ حاصلات کو دیکھ کر مجھے ہمیشہ اقبالؒ کا ایک شعر یاد آ جاتا ہے جسے میں ڈرتے ڈرتے درج کر رہا ہوں: زمانہ اپنے حوادث چھپا نہیں سکتا ترا حجاب ہے قلب و نظر کی ناپاکی ہمارا ’قلب‘ حق کی حضوری چھوڑ کے دنیا کی جی حضوری پر مر مٹا تو نظر اس قابل نہ رہی کہ دنیا کو ویسے دیکھ سکے جیسے وہ ہے۔ مومن کی بصیرت سے ڈرنے کا حکمِ عام ہے لیکن ہماری بصیرتیں ایسی ہیں کہ اکثر رونا آتا ہے اور کبھی کبھی ہنسی بھی۔  (جاری) ۔۔

##############################
https://web.facebook.com/mohammaddin.jauhar.7/posts/858518971206757
نیوزی لینڈ، قتلِ عام اور عظیم پُرسہ (۲) محمد دین جوہر  ”اکانومسٹ“ نے ٹیرنٹ کو مغربی معاشروں کی ایک وسیع تر تحریک کا حصہ قرار دیتے ہوئے سفید فام نسل پرستی پر ایک تفصیلی رپورٹ شائع کی ہے جس میں اُس کے منشور کو بھی زیربحث لایا گیا ہے۔ جریدے کے کالم نگار ”بینیان“ کا تبصرہ بھی نہایت برمحل ہے کہ کیوی حکومت اور معاشرے کا شدید جذباتی ردعمل اس لیے سامنے آیا کہ قتل عام نے ان کی قومی  self-perception کو ریزہ ریزہ کر دیا تھا۔ کیوی اچانک سے ہڑبڑا اٹھے کہ ”ہائے، ہم ایسے تو نہیں ہیں“، اور اپنے غیرمعمولی ردعمل سے اس یقین کو بحال کرنے کی کوشش میں ہیں کہ ”ارے، ہم واقعی ایسے نہیں ہیں“۔ کالم نگار کے بقول، کیوی حکومت کا پورا ردِ عمل اصلاً اپنا سیلف امیج چکنا چور ہونے اور اس کو دوبارہ بحال کرنے کی کاوش کا اظہار ہے۔ ”اکانومسٹ“ کے بقول اہلِ نیوزی لینڈ ایک دوراہے پر ہیں، اور ان کا سیاسی سفر بھی اپنے اسی self-image کی طرف ہے کیونکہ یہی ان کے نزدیک اہم ہے۔ ”اکانومسٹ“ کے کالم نگار نے اپنے تجزیے میں نیوزی لینڈ کے ادراکِ ’ذاتی‘ کو بنیاد بنا کر اس ردِ عمل کو ایک طرح سے بے معنی بنانے کی کوشش کی ہے۔ گزارش ہے کہ یہ ردِ عمل بھلے کیویوں کی قومی نفسیات کا مسئلہ ہو، لیکن قابلِ قدر ضرور ہے۔ یہ زمین روز ہمارے لہو سے لالہ زار ہوتی ہے، اور ہمیں کوئی ڈھنگ سے پرسہ بھی نہیں دیتا۔ حقِ انصاف کا امکان تو کہیں نہیں،  لیکن وزیر اعظم آرڈرن نے حقِ پرسہ تو ادا کر دیا اور اسلامی علامتیت کی وجہ سے ”اکانومسٹ“ کو یہ بھی اچھا نہیں لگا! پُرسہ پرستوں کی شادکامی کے باوجود، یہ امر اپنی جگہ ہے کہ وزیر اعظم آرڈرن نہایت فراست سے قتلِ عام کی معنویت کو تبدیل کرنا چاہتی ہیں، اور یہ سیاسی انتظام اس قدر غیرمعمولی ہے کہ بہت جلد اس واقعے کی طے شدہ معنویت ہی باقی رہ جائے گی، اور واقعے کا نشان بھی مٹ جائے گا۔ اہلِ نظر بخوبی واقف ہیں کہ لوگوں کو بلوانا اور چپ کرانا ہمارے ہاں  سرمائے اور سیاسی طاقت کا کمال سمجھا جاتا ہے۔ لیکن سچ تو یہ ہے کہ یہ نہایت معمولی اور ازحد گھٹیا کام ہے۔ سیاسی طاقت کے اصل کمالات تو اہل مغرب کے ہاں جلوہ گر ہوتے ہیں۔ وہاں تاریخ، اذنِ کلام کے لیے اہلِ امر کی دریوزہ گر ہے۔ عموماً یہ کام پیشہ ور اہلِ علم سے لیا جاتا ہے، لیکن دمِ افتاد اہل سیاست یہ ضروری کام خود کرتے ہیں۔ تاریخ، خاموش آوری (silencing) اور امتحا (erasure) سے گزر کر شدھی ہوتی ہے۔ وزیر اعظم آرڈرن، ٹیرنٹ کے امتحا کا آغاز کر چکی ہیں، اور خود واقعہ دوسرے مرحلے میں اس عمل سے گزرے گا۔ نیوزی لینڈ اور آسٹریلیا کی تو پوری تاریخ ہی خاموش آوری اور امتحا کے علاوہ کچھ نہیں ہے۔ لیکن پرسے کا نزول کیا ہوا ہماری شامتِ اعمال فرد جرم بن گئی، اور پُرسہ پرست ہیں کہ ہمارے مذہب، تاریخ، معاشرے، ملک، یہاں تک کہ ہمارے وجود ہی کو پُن رہے ہیں۔ سوچتا ہوں کہ ہماری قتل گاہوں کی منڈیروں کے یہ مکیں ہمارے نصیبوں کے آسیب بن کر نہ جانے کب تک ہم پہ مسلط رہیں گے۔ نائن الیون کے بعد، ”اسلام اور مسلمان“ مغربی ممالک کی خارجہ، دفاعی اور داخلہ پالیسی کا مرکزی موضوع ہیں۔ تعلیمی، علمی اور ثقافتی ذرائع سے اسلام اور دہشت گردی کو ہم معنی قرار دینا ایک معمول کی سرگرمی ہے۔ زبردست معاشی وسائل، انتظامی ہنرمندی اور ثقافتی پالیسی سے اسلاموفوبیا کو مغربی معاشروں میں مکمل نفوذ دیا گیا ہے، اور مسلم تارکین وطن کا روزمرہ تجربہ ہے۔ کیوی معاشرہ بھی اس کے اثرات سے خالی نہیں۔ اسلاموفوبیا اب مغرب کے سیاسی کلچر اور مین اسٹریم سیاسی ساخت کا جزو لاینفک ہے۔ کرائسٹ چرچ کے واقعے پر اظہار خیال کرنے والے تقریباً تمام ذرائع نے اس کو موضوع بنایا ہے۔ لیکن ہمارے ہاں پرسے نے ایسی فضا پیدا کر دی کہ اس پر کوئی معروضی بات کرنا ہی ممکن نہ رہا۔ وزیر اعظم آرڈرن کی طرف سے اسلامی علامات کا حامل ردعمل براہ راست اسلاموفوبیا کے عفریت سے نمٹنے کی ایک سیاسی کوشش بھی ہے۔ ایک رپورٹ کے مطابق نیوزی لینڈ میں اسلاموفوبیا کو باقاعدہ موضوع بنا کر سیاسی اقدامات کرنے سے گریز کیا گیا ہے۔ اسلاموفوبیا کی موجودگی کا اعتراف کیے بغیر قتل عام کو اکلوتا واقعہ سمجھ کر اس سے نمٹنا نیوزی لینڈ کی شرمناک استعماری تاریخ کا تسلسل ہی ہے، جو اصلاً مقامی آبادیوں کی نسل کشی کی تاریخ ہے۔  وزیر اعظم آرڈرن کے پرسے سے ہمارے ہاں جو میڈیائی صورت حال پیدا ہو گئی، اور ہمارے دانشور جیسے چاروں طرف للک پھنکارنے لگے، اس سے کرائسٹ چرچ کے واقعے پر معروضی گفتگو بہت مشکل ہو گئی۔ پرسہ پرستوں کے ردعمل کی بڑی وجہ ان کی یہ آرزومندی ہے کہ کاش ہمارا بھی کوئی حکمران ایسا ہوتا! مجھے اس سے ہمدردی ہے۔ میں ذاتی طور پر وزیر اعظم آرڈرن کے اقدامات کی ناقدری کرنا بدترین درجے کی بدتہذیبی اور بداخلاقی سمجھتا ہوں۔ لیکن پبلک ڈومین میں اخلاقی مظاہر خالص سیاسی مقاصد کے تابع ہوتے ہیں، اور سیاسی عمل میں کسی بنیادی تبدیلی کا کبھی ذریعہ نہیں بنتے۔ اس لیے یہ سمجھنا ابھی باقی ہے کہ پرسہ اس قدر شدید کیوں تھا، اس کے پیچھے وہ اصل محرکات کیا تھے جن کا ذکر معتبر تجزیہ نگاروں کے ہاں بھی سامنے آیا۔ ہمیں دیانت داری سے یہ طے کرنے کی ضرورت ہے کہ مغربی اخلاقیات کا اظہار ہوتے ہوئے پرسہ کس حد تک ان کے سیاسی مقاصد کو آگے بڑھاتا ہے۔ ہمارے ذہن کی مفلس جذباتی تشکیل کو واحد resource مان کر یہ ضروری ذمہ داری ادا کرنا سرے سے ممکن ہی نہیں۔ (جاری)

##############################
https://web.facebook.com/mohammaddin.jauhar.7/posts/857950551263599
نیوزی لینڈ، قتلِ عام اور عظیم پُرسہ (۱) محمد دین جوہر نیوزی لینڈ میں نسل پرست برینٹن ٹیرنٹ کے ہاتھوں مسلمانوں کے قتل عام پر وہاں کے معاشرے اور حکومت کا اخلاقی اور سرکاری رد عمل اس قدر شدید تھا کہ مظاہرِ خیر کی قوسِ قزح نے مسلمانوں کی خون میں تر لاشوں کو ڈھانپ دیا۔ منصوبہ بندی، شقاوت اور نشری انتظام میں قتل عام جیسا سفاک تھا، اس پر نیوزی لینڈ کی حکومت اور معاشرے کا ردعمل بھی غیرمعمولی ہمدردانہ تھا۔ ہمارا ادراک اور تجزیہ ایک ہی معاشرے میں شر اور خیر کے طاقتور مظاہر کے بیک آن اور اس شدت سے ظاہر ہونے کو سمجھ سکا اور نہ جوابی ردعمل میں توازن باقی سکا۔ قتلِ عام مغربی تاریخ کا واقعاتی تسلسل اور اس کی مستقل علامت ہے، اور اظہارِ ہمدردی مغربی اسلوبِ فرمانروائی  اور انتظامِ ادراک (perception management) کا ایک پہلو ہے۔ اس میں کوئی شک نہیں کہ قتلِ عام پر نیوزی لینڈ کی حکومت اور معاشرے کا مجموعی ردِعمل اعلیٰ انسانی جذبات کا مظہر اور بے مثل تھا، کیونکہ نیوزی لینڈ کی تاریخ میں مسلمانوں کا قتل عام بھی اتنا ہی بے نظیر تھا۔  قتل عام اور غمگساری دونوں ایک ہی معاشرے کے مظاہر ہیں، اور ایک کا ہونا دوسرے کا نہ ہونا نہیں ہے۔ وزیر اعظم آرڈرن کی غیرمعمولی قیادت اور انسان دوستی کا اعتراف خیر کی قوتوں کے ساتھ کھڑے ہونا ہے۔ لیکن اس ”ساتھ کھڑے ہونے“ کی درست مراد اور عملی صورت ابھی معلوم نہیں۔ خیر کے ان مظاہر کو جس طرح ہمارے ہاں سمجھا گیا اور ان کو عملی جامہ پہنایا گیا، وہ یقیناً شرمناک ہے۔ مثلاً وزیر اعظم آرڈرن کی اعلیٰ انسان دوستی کے مظاہر کو مسلمانوں پر زبان دراز کرنے کا موقع بنا لینا ٹیرنٹ کی طرح دستِ ظلم دراز کرنا اور اس کے ساتھ کھڑے ہونا ہے کیونکہ یہ بھی ”اسلاموفوبیا“ کی مسخ شدہ اور داخلی شکل ہے، اور اس سے وزیر اعظم جیسی خیر خواہ شخصیت یا مقتولین کو کوئی کمک نہیں مل سکتی۔ مزید برآں، وزیر اعظم آرڈرن کی خیرخواہی اور درمندی کی بنیاد پر مسلمانوں کے پہلے سے معلوم عیوب کو نمایاں کرنا بھی اس عظیم عورت کے جذباتِ خیر کی ناقدری کرنا ہے۔ بعض سیکولر اور ”جوش آمدہ“ مذہبی حضرات نے وزیر اعظم آرڈرن کی طرف سے اسلامی افعال و علامات کو برتنے پر انہیں کسی ”مفروضہ اسلام“ کی نمائندہ شخصیت قرار دیا ہے۔ یہ تہذیبی نوعیت کے گہرے احساس کمتری کا اظہار ہے۔ ہم انسانوں اور افکار میں کوئی جائز امتیاز باقی رکھنے اور چیزوں میں موازنہ کرنے کی اہلیت سے بھی محروم ہو چکے ہیں۔  مغرب میں کچھ برا ہو، تو اس سے ہم پر عائد فردِ جرم مضبوط ہو جاتی ہے، اور کچھ اچھا ہو جائے تو ہمارے عیوب کی فہرست کا اعادہ مع اضافہ ہوتا ہے۔  افسوس کہ ہم دھنک رنگ پُرسے میں اپنے لہو رنگ ماتم کی آبرو باقی نہ رکھ سکے۔ تارکینِ وطن کے قتل عام پر ورثا کو پرسہ دیتے ہوئے اس کو اسلامی رنگ دینا ہمدردی کی سچائی کا مظہر ہے، لیکن اس کا ایک سیاسی رنگ بھی ہے جو نیوزی لینڈ معاشرے میں ”اسلاموفوبیا“ کو رد کرنا ہے، اور یہ دونوں پہلو قابلِ قدر ہیں۔ لیکن دہشت گرد قاتل کو سرکاری ریکارڈ میں باقی رکھتے ہوئے قومی حافظے سے محو کرنا بہت معنی خیز  اور انتظامِ ادراک (perception management) کی بروقت مثال ہے۔ اگر ٹیرنٹ نے قتل عام گوروں کا کیا ہوتا تو اسے کیونکر بھلایا جا سکتا تھا؟ اس سوال کے جواب کے لیے ٹیرنٹ کی بندوق پر مندرجات کو پڑھ لینا کافی ہے، جو دانشِ کسنجر کا اعادہ معلوم ہوتے ہیں، ارو یہ بھی اندازہ ہو جاتا ہے کہ اہلِ مغرب کا تہذیبی حافظہ کس قدر طاقتور ہے۔  نیوزی لینڈ کے واقعات اور ان پر سرکاری ردعمل سے ہمارے ہاں اہلِ دانش کی انوکھی منطق سامنے آئی ہے کہ ہمارا ماتم غیر اہم ہے، اور قاتل کے قبیلے کا پرسہ اہم ہے۔ اس موقعے پر اکبر الہ آبادی کی ”برق کلیسا“ پڑھ لینا بہت مفید ہو سکتا ہے۔ پرسے  کی ناقدری آدابِ تہذیب کے خلاف ہے۔ لیکن یہ برینٹن ٹیرنٹ اور یہ پرسہ گر قبیلہ ہمارے لیے اجنبی نہیں، ان کا تعارف ہماری ہڈیوں کے گودے میں رقم ہے۔ مسلمانوں کے خون سے ان کی پوست اور ہڈیوں پر رقم ہونے والے جدید تاریخ کے بیانیے کو ثقافتی ذرائع سے ادھر ادھر کرنا مغربی نسل کشی کی تاریخ نگاری کا بنیادی منہج ہے، اور ابھی یہ تصنیف جاری ہے۔ یہ خونِ ناحق پر ماتم کی بے آبروئی ہے جو پرسے کو میرا بیانیہ بتاتی ہے۔ ہمارے گھر آنگن صدیوں سے مغرب کی قتل گاہیں ہیں، اور اپنے ہوش و حواس کی دگرگونی میں ہم اس اچانک پرسے پر ہی نہال ہوئے جاتے ہیں۔ یہ پرسہ جتنا بھی عظیم ہو، ہمارے لہو کے ایک قطرے کا حساب بھی پورا نہیں کرتا۔  (جاری)

##############################
https://web.facebook.com/mohammaddin.jauhar.7/posts/856044171454237
”فرد“ کیا ہے؟ ”دنیا“ کیا ہے؟ ان دو سوالات کو دیکھنے سمجھنے کے اسالیب الگ ہیں۔ جدیدیت کے زیر اثر، ہمارا مذہبی ”تصورِ فرد“ سیاسی ہو چکا ہے، اور ”تصورِ دنیا“ اخلاقی ہو گیا ہے۔ یہ چیزوں کا معکوس ہو جانا ہے۔ مذہب کو جواز بنا کر ”قانون ہاتھ میں لینے“ کا سادہ مطلب یہ ہے کہ مکارم الاخلاق پر شخصی اساس رکھنے والا روایتی مذہبی انسان ختم ہو رہا ہے۔ ”نئے مذہبی انسان“ کی شخصی اساس بدل کر مکمل سیاسی ہو گئی ہے، اخلاقی نہیں رہی۔ ”سیاسی تشکیل یافتہ نیا مذہبی انسان“ طاقت اور سرمائے کے تصور اور اسٹرکچر پر بنی ہوئی جدید دنیا سے محض بےخبر ہے، اور ہر جگہ اس ”دنیا“ کا ہم قدم اور ہم کار ہے۔ وہ بھی جدید ریاست کی طرح، افرادِ معاشرہ پر ”نظر“ رکھے ہوئے ہے۔ اپنے عمل میں وہ افرادِ معاشرہ سے براہ راست جنگ آزما ہے۔  جب فرد اور مذہبی معاشرت کی اساس مکارم الاخلاق کی بجائے عبادات اور فقہی قانون پر منتقل ہو جائے تو بہاولپور میں قتلِ استاد جیسے واقعات منطقی نتائج کے طور پر سامنے آتے ہیں۔ دوسرے زاویے سے، اگر سیاسی عمل کی اساس شریعت کی بجائے عقیدے پر منتقل ہو جائے تو مذہب کے ساتھ انسانیت کی موت بھی واقع ہو جاتی ہے۔ ہم اپنے غیرانسانی رویوں پر تنقید کو مذہب پر تنقید سمجھتے ہوئے، یا غیرانسانی افعال کا مذہبی جواز پیش کرتے ہوئے، سیکولر اور لبرل حلقوں کے معاون بن کر مذہب کی فنا میں برابر کے شریک ہو جاتے ہیں۔ ہمیں یہ سمجھنے کی ضرورت ہے کہ انسانی عمل کی حتمیت، کسی مذہبی یا غیرمذہبی ”تعبیر“ کا موقع نہیں ہوتی بلکہ ججمنٹ کا ناگزیر تقاضا کرتی ہے۔ قتلِ عمد، پوری انسانیت کا قتل ہے۔ اگر ہمیں ایسے بدترین اور قطعی ناقابل قبول فعلِ انسانی پر مذہبی رہنمائی کے بارے میں کوئی شبہ پیدا ہو گیا ہے تو ہمیں اپنی دینداری کا ازسرنو جائزہ لینے کی ضرورت ہے۔

##############################
https://web.facebook.com/mohammaddin.jauhar.7/posts/853385415053446
آپ کی تحریر سمجھنا تو پہلے ہی مشکل تھا اوپر سے انگلش میڈیم۔۔۔۔۔۔۔۔😕

##############################
https://web.facebook.com/mohammaddin.jauhar.7/posts/852769668448354
ہمارے اور آپکے محترم احمد جاوید تو اس بات کو غزالی کا سب سے عظیم کارنامہ بتاتے ہیں کہ انہوں نے مسلمانوں کو ہمیشہ ہمیشہ کیلئے یونانی فلسفے سے محفوظ و مامون کردیا اور آپ ہیں کہ یونانی اور رومی فکری روائت کے احیا کو ایک ایسے ادارے میں فخر کی بات بتارہے ہی…See more

##############################
https://web.facebook.com/mohammaddin.jauhar.7/posts/850452888680032
اے کہ از ترکِ جہاں گوئی مگو ترکِ ایں دیر کہن تسخیر او اقبالؒ فقر، ترکِ دنیا ہے۔ ترکِ دنیا، تسخیرِ دنیا ہے۔ فقر، تسخیرِ دنیا کی تہذیبی تشکیل ہے۔ نفس میں ترکِ دنیا تصوف ہے، شعور میں حق آگاہ علم ہے، اور عمل میں ترکِ دنیا جہاد ہے۔

##############################
https://web.facebook.com/mohammaddin.jauhar.7/posts/1000785146980138
مولانا فضل الرحمٰن اور ہمارا تہذیبی بحران محمد دین جوہر (۱) معاشروں اور تہذیبوں میں طاقت اور علم کا بحران بیک آن ہوتا ہے۔ ایسا ممکن نہیں ہوتا کہ کسی معاشرے اور تہذیب میں سیاسی طاقت مائل بہ عروج ہو اور علم مائل بہ زوال، یا کوئی معاشرہ علم میں ترقی کر رہا ہو اور سیاسی طاقت میں تنزلی کا شکار ہو۔ سیاسی طاقت اور اس کا پشتیبان تہذیبی علم بیک وقت ابھرتے اور ڈوبتے ہیں۔ برصغیر میں مسلم سیاسی طاقت کا زوال و انہدام اور علمی انتشار ہم قدم ہیں، اور یہ صورت حال گزشتہ تین سو سال سے مستقل اور متصل چلی آتی ہے۔ ہمارے سیاسی علوم و نظریات دیگر سائنسی اور سماجی علوم سے کہیں زیادہ ابتری کا شکار ہیں، اور خطرناک بھی کیونکہ اکثر یہی علوم و نظریات سیاسی عمل کو سامنے لاتے ہیں، اور حاضر و موجود سیاسی عمل کو سمجھنے کی بنیاد بنتے ہیں۔ سیاسی عمل اور علوم و نظریات کا انتشار قیامِ پاکستان سے قبل کی دہائی میں نقطۂ عروج کو پہنچا تھا، اور موجودہ حالات عین اسی بحران کے ایک اہم موڑ کو ظاہر کرتے ہیں۔ یہ محض تاریخی اتفاق نہیں ہے کہ موجودہ سیاسی بحران میں سب سے فعال سیاسی سرگرمی مولانا فضل الرحمن کی قیادت میں سامنے آ رہی ہے۔  میں پہلے بھی عرض کر چکا ہوں کہ نائن الیون کے بعد ظاہر ہونے والا پاکستان کا سیاسی بحران برصغیر میں ہمارے تہذیبی بحران کی ایک نئی اور خطرناک شکل میں واپسی ہے۔ سنہ ۱۸۵۷ء کے  بعد برصغیر میں قائم ہونے والا طاقت کا علاقائی نظام نائن الیون کے بعد ایک ریڈیکل تبدیلی سے گزر رہا ہے، اور یہ تبدیلیاں پاکستان کے داخلی حالات پر براہ راست اثرانداز ہو رہی ہیں۔ طاقت کے عالمی اور علاقائی نظام میں تبدیلیاں سیاسی نظریات اور بیانیوں پر بھی براہ راست اثرانداز ہوئی ہیں۔ پاکستان کے اندر سیاسی توتکار اور بیانیوں کا خلفشار بھی عروج پر ہے، لیکن بنیادی اہمیت سیاسی عمل اور ایسٹبلشمنٹ کی مابینی مساوات کو دی گئی ہے۔ اس میں کوئی شک نہیں کہ  سیاسی طاقت کی داخلی حرکیات میں سول ملٹری توازن ایک اہم جز کے طور پر داخل ہے، لیکن یہ ہمارے تہذیبی بحران کے کل کو ظاہر نہیں کرتا۔ موجودہ سیاسی صورت حال کو سول ملٹری کشمکش، کرپشن، پارٹی پولٹکس، فرمانروائی، اظہار خیال کی آزادی وغیرہ کے تناظروں میں زیربحث لانا معمول ہے، لیکن یہ اس بحران کی علامات تو ہیں اسباب نہیں ہیں۔  ضرورت اس امر کی ہے کہ سیاسی بحران کو بڑے تہذیبی تناظر میں دیکھنے کی کوشش کی جائے۔  سنہ ۱۹۴۷ء سے قبل مسلم معاشرے میں سیاسی نظریات اور سیاسی عمل ایک ہی سوال پر مرتکز ہو گئے کہ پاکستان بننا چاہیے یا نہیں؟ یہ سوال اتنا بڑا تھا کہ مابعد مسلم سیاسی تصورات میں اس کو قطب نما کی حیثیت حاصل ہو گئی۔ اس سوال نے برصغیر میں دین کی تعبیرات کو بھی اساسی سطح پر متاثر کیا ہے۔ دو قومی نظریے کی صورت میں اس مسئلے کے حل سے نہ صرف برصغیر تقسیم ہوا، بلکہ یہ نظریہ مسلم معاشرے کی گہری تقسیم کا باعث بھی بنا۔ دو قومی نظریہ، مذہبی تعبیرات سے پیدا ہونے والے دیگر بے معنی سیاسی نظریات سے مختلف تھا کیونکہ یہ مسلم معاشرے کی مذہبی شناخت کی تاریخی حقیقت کو بنیاد بنا کر حصول اقتدار کے تاریخی مسئلے سے نبرد آزما تھا، اور اسی باعث نتیجہ خیز بھی تھا۔ پاکستان بننے کے بعد، مسلم معاشرے میں پہلے سے موجود دو قومی نظریے کی شدید مخالفت کے ساتھ ایک نیا سیاسی عنصر بھی داخل ہو گیا، اور وہ پاکستان کے اندر لسانی اور علاقائی گروہوں کا دو قومی نظریے کے خلاف ردعمل تھا۔ اس طرح دو قومی نظریے کی مخالفت اور اس کے خلاف ردعمل پاکستان کے سیاسی عمل کا بھی حصہ بن گئے۔  اس صورت حال کو غدار اور وفادار کے محدود اور بےسود آلاتی تناظر میں بالکل بھی نہیں سمجھا جا سکتا، کیونکہ اس کا ایک اہم پہلو یہ ہے کہ ایسی قوتیں اپنے سیاسی موقف اور سیاسی عمل میں پاکستان کے اندر اپنے بیانیے کے ساتھ ایک مستقل اور واضح موجودگی رکھتی ہیں۔ اس ردعمل کا آغاز عوامی لیگ اور کچھ دیگر سیاسی گروہوں سے ہوا، لیکن یہ نہیں کہا جا سکتا کہ سقوطِ ڈھاکا کے بعد اس ردعمل کے مظاہر سامنے آنا بند ہو گئے، اور وہ پاکستانی سیاسی منظرنامے سے واقف احباب سے اوجھل نہیں۔ یہ بات یاد رکھنے کی ہے کہ دو قومی نظریے کی  مخالفت کی اساس مذہبی رہی ہے اور اس کے خلاف رد عمل کی بنیاد لسانی قومیت۔ موجودہ صورت حال میں یہ دونوں دھارے یک جان ہوتے نظر آ رہے ہیں۔ دو قومی نظریے کی مخالفت اور اس کے خلاف مابعد ردعمل کی وجہ سے پاکستان کی پولٹی (polity) میں ایسی مقتدر قوتیں ہمیشہ موجود رہی ہیں جو لسانی اور مذہبی بنیادوں پر ایک مختلف سیاسی ورلڈ ویو رکھتی ہیں۔ قومی منظرنامے پر ظاہر ہونے والی موجودہ تقسیم اور اس میں شدت اصلاً قیام پاکستان سے قبل مسلم معاشرے کی نصفی تقسیم کا عکس جدید ہے۔ اپنے تہذیبی مضمرات میں یہ ابھی مبہم ہے لیکن سیاسی نتائج و عواقب میں یہ انتہائی خطرناک ہے۔ (جاری) ۔۔

##############################
https://web.facebook.com/mohammaddin.jauhar.7/posts/995629087495744
آپ کی بات سے اتفاق ہے کے بڑا ادب جنگ کے حوالے سے پیدا ہوتا ہے جیسے ٹالسٹائی کا "جنگ اور امن" مگر اس بات پر کیا کہیے کے نسیم حجازی فنی لحاظ سے کافی کمزور واقع ہوئے ہیں. کہانی بہت سیدھے سبھاؤ انجام کو پہنچتی ہے جب کے ٹالسٹائی وغیرہ کے ہاں پلاٹ کی پیچیدگی…See more

##############################
https://web.facebook.com/mohammaddin.jauhar.7/posts/834756310249690
جدیدیت اور محترم عمار خان ناصر صاحب کا مسئلہ  (۳) یہاں پس منظر کے طور پر ضمناً یہ عرض کرنا ضروری ہے کہ عمار خان ناصر صاحب جس تعبیر دین کو آگے بڑھا رہے ہیں، وہ یقیناً ”وقت“ کی ضرورت ہے اور اس ضرورت کا تعین وقت کی قوتوں نے کیا ہے، اسلام یا اہل اسلام نے نہیں۔ وہ جن علمی فراٹوں کو بھرنے کی کوشش میں ہیں، وہ پہلے ہی بھرے ہوئے ہیں، یہ ان کے محض پھریرہ بردار ہیں۔  یہ بھی شاید محض اتفاق ہے کہ مدرسہ ڈسکورسز عالمگیر استعماری ڈسکورسز کے ہم قدم اور یک قبلہ ہیں۔ جدید کلچر کی ہوائیں بھی ان کے علمی بادبانوں کو بہت راس آئی ہیں۔ جدید میڈیا کی مانگ بھی وہی ہے جو ان کی فخریہ پیشکش ہے۔ استعماری سرمائے کی گہری تجوریاں بھی ان کی چشم براہ ہیں۔ استعماری کلچر کی ”رواداری“ اور ”بین المذاہب مکالمے“ کی مسلم کُش آغوش بھی ان کے لیے چشم براہ ہے۔  اس پر ہمیں اپنی ”اوقات“ بھی معلوم ہے کہ ”گھر“ میں کوئی نوکری دیتا ہے اور نہ ”باہر“ کوئی گھاس ڈالتا ہے۔ اس بدحال مستی میں ناچیز کی تحریروں پر آنجناب کا غضب نہیں بھڑکے گا تو کیا وہ گل پاشی فرمائیں گے؟ اہل نظر سے یہ اوجھل نہیں کہ ایسی تحریروں کے ”اسباب“ معلوم کرنے کی استقرائی مہم سر کرنا ان کو تفویض شدہ فرائض منصبی میں شامل ہے۔ میری کوئی حیثیت نہیں اور ’چھوٹا منہ بڑی بات‘ والا معاملہ ہو گا، لیکن یہ موقع ہے کہ اہلِ دیوبند کے بارے میں میں اپنا موقف بھی بیان کر دوں۔ اس سلسلے میں گزارش ہے کہ پاکستان اور تحریکِ پاکستان کے حوالے سے بالکل متضاد موقف کے باوجود مولانا حسین احمد مدنیؒ  اور ان کے ہم خیال علما کے بارے میں ہم کبھی کسی کوتاہی یا سوئے ادب کے مرتکب نہیں ہوئے۔ اس میں ایک استثنا مولانا ابوالکلام آزاد کی ہے، جنہیں ناچیز کا ذہن کسی بھی تناظر میں قبول نہیں کرتا۔ اس کے علاوہ، تحریک وہابیت کے بارے میں ناچیز کا موقف بھی کوئی ڈھکا چھپا نہیں۔ تحریک وہابیت اور تحریک پاکستان کے حوالے سے خود اہل دیوبند میں اختلافات موجود رہے ہیں۔ ان تحاریک کے مذہبی پہلوؤں کو ایک طرف رکھتے ہوئے، ان کو تاریخی اور علمی تناظر میں زیربحث لانے کی گنجائش یقیناً موجود رہتی ہے۔ اس کے علاوہ ہمارے علما نے جن جدید موضوعات پر اظہار خیال کیا ہے، مثلاً جدید تعلیم، سائنس، جمہوریت، سرمایہ داری نظام، کلچر اور جدیدیت وغیرہ، تو ان کے حوالے سے کسی علمی گفتگو پر کوئی قدغن کیونکر لگائی جا سکتی ہے، میری سمجھ سے باہر ہے۔ اور اگر ان موضوعات پر ہمارے علما کا موقف مطلوبہ نظری اور علمی شرائط پوری نہیں کرتا، تو اس کی نشاندہی کرنا میرے نزدیک علما کی معاونت کرنا ہے، سوئے ادب نہیں ہے۔ اگر ایسے مواقف گھر میں ہی کھڑے نہیں رہ سکتے تو وسیع تر دنیا میں وہ کیسے قبولیت حاصل کر سکتے ہیں؟ اسی باعث یہ نہایت ضروری ہے کہ تہذیبوں کے داخلی مباحث مضبوط علمی بنیادوں پر استوار ہوں تاکہ وہ مخاصمانہ دنیا میں قائم رہ سکیں۔  مذہب و تصوف اور ان کے نمائندہ علما کے حوالے سے ایک اہم پہلو کی طرف اشارہ کرنا بھی ضروری ہے کہ بھلے وہ کسی بھی مکتبِ فکر سے تعلق رکھتے ہوں، ان کی تنقید و تنقیص کا ایک لازمی نتیجہ مذہب کی ناقدری کی صورت ہی میں نکلتا ہے۔ یہ تنقید غیرعلما کی طرف سے ہو یا پبلک sphere میں علما کے باہمی مکالمے/مناظرے کی صورت میں سامنے آئے، اس کا اثر مذہب کی بالمعوم ناقدری اور بےحیثیتی کا ہوتا ہے۔ یہ بھلا کس کےعلم میں نہیں ہے کہ ”مولوی“ کی ثقافتی demonization اور اس کو نکو بنانا آخرکار مذہب ہی کی ناقدری اور تذلیل پر منتج ہوا ہے۔ کون سا مسلمان ہو گا جس کے لیے یہ امر تکلیف کا باعث نہیں ہے؟ جدیدیت اور مذہب کے تلازمات پر گفتگو کرتے ہوئے علما کی حیثیت عرفی کو پیش نظر رکھنا ایک اخلاقی ذمہ داری ہے جس کو پورا کرنا ہر علمی مکالمے کی شرط اول ہے۔ ایک طاقتور معاشرتی اور تاریخی عامل کی حیثیت سے مذہب کو تاریخ اور علم کے غیرفرقہ ورانہ تناظر میں زیر بحث لانا ہم عصر شعور تک رسائی اور نصرت کا ذریعہ ہو سکتا ہے۔  (جاری)

##############################
https://web.facebook.com/mohammaddin.jauhar.7/posts/834753980249923
جدیدیت اور محترم عمار خان ناصر صاحب کا مسئلہ  (۲) چونکہ ”روایت پسندوں“ کی تنقید کا رخ اصل میں اہل تجدد کی چوپٹ نویسی رہا ہے، اور یہ تنقید ان کے لیے مشکلات کا باعث رہی ہے، اس لیے علمی سے زیادہ میڈیائی، سماجی، ثقافتی اور سیاسی ذرائع کو استعمال کرتے ہوئے ان کی ایمانی اور اخلاقی حیثیت کو مشتبہ بنایا گیا، ان کی حیثیت عرفی کو نشانہ بنایا گیا اور ان کو demonize اور delgitmize کرنے کی مہم سے ان کو نکو بنایا گیا۔ موجودہ تحریر میں محترم عمار خان ناصر صاحب کی کوشش علم کی درجہ بندی کرنا وغیرہ نہیں  ہے بلکہ دو باہم تکمیلی مواقف کو متضاد  باور کرا کے انہیں ایک دوسرے کے سامنے کھڑا کرنا ہے۔ یہ کوئی علم پروری نہیں، بلکہ فتنۂ جوئی کی بھونڈی کوشش ہے۔ اس موقعے پر ان مباحث کو چھیڑنے کا بڑا مقصد مدرسہ ڈسکورسز سے توجہ ہٹا کر لوگوں کو بیوقوف بنانا ہے۔  یہ امر عمار خان صاحب سے اوجھل نہیں ہو گا کہ علمی درجہ بندی کی اساس کسی بنیادی موقف پر بنیادی اختلاف ہوتا ہے، جبکہ ”اہل روایت“ اور ”روایت پسندوں“ میں یہ امر سرے سے موجود ہی نہیں ہے۔ ”روایت پسند“ مذہباً انہی علما کے پیروکار ہیں، اور ان کے مابین مذہب فی نفسہٖ کی تعبیر پر کوئی اختلاف ہے ہی نہیں۔  جبکہ عمار خان ناصر صاحب جیسے لبرل ماڈرنسٹ ان کی عین اسی مذہبی پوزیشن کو رد کرتے ہیں۔ ”اہل روایت“ اور متجددین کے مکاتب فکر دین کی بالکل مختلف تعبیر پر کھڑے ہیں، اور ان کا اختلاف بہت ٹھوس بنیادیں رکھتا ہے۔ اس منظرنامے میں ”روایت پسند“ متجددین کی بجائے ”اہل روایت“ کی دینی پوزیشن کے ساتھ ہیں۔ ”اہل روایت“ اور ”روایت پسندوں“ کے مابین جدیدیت اور مذہب کے مابین علمی نسبتوں میں بھی کوئی اختلاف نہیں ہے، کیونکہ ”اہل روایت“ کا یہ کوئی علمی موضوع نہیں ہے، تطبیقی کوشش کا دائرہ کار ہے۔  اس میں کچھ شک نہیں کہ اس تطبیقی دائرہ کار میں کچھ سوالات ضرور اٹھائے گئے ہیں، جن کی نوعیت مذہبی فتوے کی نہیں ہے بلکہ جائز طور پر نظری اور علمی ہے۔ اپنی حد تک میں نے ہمیشہ ایک عامی مقلد کی مذہبی پوزیشن اختیار کی ہے، اور مذہبی معاملات پر کوئی بات کرنا میرے موضوع سے خارج رہا ہے۔ میری دلچسپی علمی موضوعات میں ہے، اور مذہبی رہنمائی کے لیے میں انہیں اہل علم سے رجوع کرتا ہوں اور انہیں کی رائے کو حتمی سمجھتا ہوں جن کے لیے عمار خان صاحب اس وقت ناصح بننے کی کوشش میں ہیں۔ ”روایتی مذہبی فکر“ کے حاملین سے ان کی مراد اہل دیوبند ہیں، اور انہوں نے ”روایت پسندوں“ کے ساتھ ان کے مفروضہ ”تضاد اور اختلاف“ کو فوکس میں لانے اور اس سے فائدہ اٹھانے کے لیے یہ جعلی اصطلاح وضع کی ہے۔ اس جعلی اصطلاح کا فائدہ یہ ہے کہ بریلوی حضرات کے  اس ”کار خیر“ میں شریک ہونے کی گنجائش بھی رکھی گئی ہے۔ اس سے قبل بھی عمار خان صاحب دیوبند کے حوالے سے غلط چیزوں کو میری طرف منسوب و مشتہر کر چکے ہیں اور میری گزارش پر انہیں اپنے کلمات کو ہٹانا پڑا۔ اس بار انہوں نے زیادہ چابک دستی سے کام لیا ہے، اور میری تحریروں کو توڑ مروڑ کر ایک فرضی کیٹیگری ”روایتی مذہبی فکر“ کو اس کا مصداق قرار دیا اور پھر ”روایتی مذہبی فکر“ کا مصداق اہل دیوبند کو قرار دے کر اپنے ایجنڈے کو آگے بڑھانے کی افسوسناک کوشش کی ہے۔ عمار خان صاحب جیسے روشن خیال، امن کوش، ڈسکوس پرور، لبرل ماڈرنسٹ سے گزارش ہے جعل سازی چھوڑ کر علمی کاموں کی طرف توجہ دیں، اور اپنی ”سند یافتہ“ اور ”کمک یافتہ“ دینداری کا کوئی بہتر مصرف تلاش کریں۔  (جاری)

##############################
https://web.facebook.com/mohammaddin.jauhar.7/posts/834751596916828
جدیدیت اور محترم عمار خان ناصر صاحب کا مسئلہ  (۱) محترم عمار خان ناصر صاحب نے جدیدیت پر مذہبی اور علمی موقف کو ”روایتی مذہبی فکر“ اور ”روایت پسندی“ کے دو مبہم زمروں میں تقسیم کرتے ہوئے اپنی پوزیشن کو بجا طور پر اخفا میں رکھا ہے تاکہ  علمی ذمہ داری سے حسبِ منشا پہلو تہی کرتے ہوئے انہیں یہ کہنے میں آسانی ہو کہ ”میرا سوال کچھ اور ہے“، ”میں کسی اور plane پر بات کر رہا ہوں“، ”آپ میری مراد نہیں سمجھے“ وغیرہ وغیرہ۔ لیکن میں ان کی تحریروں کی بنیاد پر انہیں لبرل متجدد (لبرل ماڈرنسٹ) خیال کرتے ہوئے گفتگو میں شریک ہو رہا ہوں۔  علمی تحریروں میں عموماً افکار و تصورات زیربحث آتے ہیں، اور بعض اوقات، زیربحث تحریر کی طرح، ان کا مقصد علوم اور اہل علم کی درجہ بندی کرتے ہوئے اپنے ثقافتی اور سیاسی ایجنڈے کو آگے بڑھانا ہوتا ہے۔ میں چونکہ ”روایتی مذہبی فکر کے حاملین/اہل روایت“ کے آنجناب کے بارے میں موقف اور مسائل سے آگاہ ہوں، اس لیے اس تحریر کو نالج پولٹکس کی ایک عمدہ مثال سمجھتا ہوں۔ اس تحریر میں انہوں نے  ”روایتی مذہبی فکر کے حاملین/اہل روایت“ کو بساط بھر تسلی دینے اور سمجھانے پر کافی زور لگایا ہے کہ ان کے بہی خواہ کون ہیں، اور ان کو  اصل خطرہ کہاں سے ہے۔ یہ امر معلوم ہے کہ لبرل جدیدیت، تجدد اور غامدیت کے ایک فعال پرچارک کی حیثیت سے ”روایتی مذہبی فکر کے حاملین/اہل روایت“  کو ان پر سخت دینی اعتراضات رہے ہیں اور ہیں۔ اس میں بھی کوئی شک نہیں کہ ”روایتی مذہبی فکر کے حاملین/اہل روایت“ کو ان سے مکالمہ کرنے میں چند در چند دشواریوں کا سامنا بھی رہا ہے۔ اس صورت حال میں ”روایت پسندوں“ کی تحریریں بالعموم نہ صرف ”روایتی مذہبی فکر کے حاملین/اہل روایت“ کی تائید کرتی ہیں، بلکہ لبرل جدیدیت، تجدد اور غامدیت کے لیے پریشانی کا موجب رہی ہیں۔ زیربحث تحریر کو اسی سیاق و سباق میں دیکھنے کی ضرورت ہے۔ عمار خان ناصر صاحب نئی صف بندی کسی اصول کے تحت یا علم کی خدمت کے لیے یا دین کی سربلندی کے لیے نہیں کر رہے بلکہ انہیں صرف اپنے راستے اور اپنے ایجنڈے کی فکر ہے۔  (جاری)

##############################
https://web.facebook.com/mohammaddin.jauhar.7/posts/834397923618862
اس پوسٹ سے معلوم ہوا کہ آصف محمود صاحب نے مجھے بلاک کیا ہوا ہے ، غالباً ان کی کسی بات سے اتفاق نہ کرنے کی سزاء ملی ہو گی

##############################
https://web.facebook.com/mohammaddin.jauhar.7/posts/831528920572429
میں اپنے مضامین کی اشاعت پر دلیل ویب گاہ کی انتظامیہ کا تہہ دل سے ممنون ہوں۔ یہ اس سلسلے کا چوتھا اور آخری مضمون ہے۔

##############################
https://web.facebook.com/mohammaddin.jauhar.7/posts/831031803955474
ایک بہت بڑا مسئلہ یہ ہے کہ ہمارا مذہبی اخلاقی شعور معاشرت سے غیرحاضر ہے، اور سیاست میں فعال ہے۔ یہ دینی معاشرت کی فنا اور قومی سیاسی عمل کے عدم استحکام کا واحد بڑا سبب ہے۔

##############################
https://web.facebook.com/mohammaddin.jauhar.7/posts/829664387425549
قومی بحران، ہماری تاریخ اور چار مذہبی سوال (۳) - محمد دین جوہر - Daleel.Pk

##############################
https://web.facebook.com/mohammaddin.jauhar.7/posts/827176884340966
قومی بحران اور ریاستِ مدینہ (۲) - محمد دین جوہر - Daleel.Pk

##############################
https://web.facebook.com/mohammaddin.jauhar.7/posts/825343741190947
اہل دلیل کے شکریے کے ساتھ۔ یہ چار اقساط پر مشتمل مضمون کی پہلی قسط ہے۔

##############################
https://web.facebook.com/mohammaddin.jauhar.7/posts/823751284683526
اب منظور پشتین کی کفالت کون کرے گا ؟ :::::::::::::::::::::::::::::::::::::::::::::::::::: برصغیر میں آزادی کی تحریک اپنے فیصلہ کن مرحلے میں داخل ہوئی تو برطانیہ دوسری جنگ عظیم میں پہلے داخل اور پھر بری طرح خوار ہوا۔ اس کے اثرات برصغیر تک آئے اور برطانیہ یہاں سے انخلا پر مجبور ہوا۔ یہ ایک سادہ انخلا نہیں تھا بلکہ ہندوستان کی تقسیم کا مرحلہ بھی موجود تھا کیونکہ مسلم لیگ کے پلیٹ فارم سے مسلمانوں کی ایک بہت بڑی تعداد الگ ملک کی خواہاں تھی۔ اس تقسیم کے دوران اس وقت کا صوبہ سرحد اس حوالے سے ایک منفرد علاقہ تھا کہ یہ تاریخی طور پر ہندوستان کا حصہ نہیں بلکہ برطانیہ کا قبضہ کردہ افغان علاقہ تھا، جس سے مختلف معاہدات کے ذریعے افغان حکومت دستبردار ہوچکی تھی۔ برصغیر سے برٹش انخلا کا وقت آیا تو طے یہ پایا کہ تقسیم ہونے والے دیگر علاقوں کے برخلاف اس صوبے میں بذریعہ ریفرینڈم عوام سے پوچھ لیا جائے کہ وہ بھارت کے ساتھ الحاق چاہتے ہیں یا پاکستان کے ساتھ ؟ اس ریفرنڈم کے نتیجے میں جہاں اس بات کا امکان تھا کہ شہری دونوں مجوزہ ممالک میں سے کسی ایک کے ساتھ جانے کا فیصلہ کر سکتے ہیں وہیں ایک امکان یہ بھی تھا کہ شہری ریفرنڈم کا مکمل بائیکاٹ کردیں جو اس بات کا اظہار ہو کہ ہم برصغیر کے حصے کے طور پر تقسیم ہونے کو ہی تیار نہیں، ہم تو ایک بار پھر افغانستان کا ہی حصہ بننا چاہیں گے۔ جبکہ ایک چوتھا امکان سرحدی گاندھی عبدالغفار خان نے "پختونستان" کے نام سے ایک آزاد ریاست کے حق میں آواز بلند کرکے بھی پیدا کردیا تھا۔ اس پوری صورتحال میں فیصلہ کن کردار اس صوبے کے شہریوں کا ہی تھا۔ جب ریفرینڈم ہوا تو تیسرے اور چوتھے امکان کو اس صوبے کے ووٹرز نے گھاس ہی نہ ڈالی۔ 51 فیصد ٹرن آؤٹ والے ریفرینڈم میں 99 فیصد ووٹرز نے پاکستان کے حق میں فیصلہ سنادیا اور یوں یہ صوبہ پاکستان کا حصہ بن گیا۔ ریفرینڈم میں ہزیمت اٹھانے والے "خیالی پختونستان" کے محرک باچا خان نے افغانستان سے نسلی بنیاد پر ہاتھ ملا کر پاکستان کے خلاف اس کے وجود میں آتے ہی سازشوں کا ایک نہ تھمنے والا سلسلہ شروع کردیا۔ جس میں کچھ ہی عرصہ بعد بلوچ قوم پرست بھی شامل ہوگئے۔ اسی دوران اقوام متحدہ میں پاکستان کی رکنیت کی قرارداد آئی تو افغانستان واحد ملک تھا جس نے پاکستان کے خلاف ووٹ دے کر اپنی پاکستان دشمنی عالمی فورم پر بھی ثابت کردی تھی۔ یہ ایسا دور تھا جب پاکستان ایک نوزائدہ ریاست جبکہ افغانستان صدیوں کی تاریخ والا ملک تھا۔ ہمیں اولین چیلنج ہی یہ درپیش تھا کہ آزادی اور تقسیم کے نتیجے میں ملنے والے اپنے جغرافیائی پلاٹ پر اپنا پاکستان تعمیر کریں۔ جبکہ یہاں وجود میں آتے ہی افغانستان ہم سے دشمنی کی بنیاد رکھ چکا تھا۔ آنے والے سالوں میں افغانستان نے پاکستان میں قوم پرستی کا تندور ہی نہیں دھکایا بلکہ پاکستانی قوم پرستوں کے ذریعے پاکستان میں باقاعدہ دہشت گردی بھی شروع کرادی۔ اس مقصد کے لئے افغانستان میں عسکری کیمپ قائم کئے گئے، جہاں پاکستانی قوم پرستوں کو باقاعدہ تربیت دے کر پاکستان بھیجا جاتا۔ 27 برس تک پاکستان یہ دہشت گردی سہتا رہا مگر جوابا افغانستان کے خلاف کچھ بھی نہ کیا۔ بالآخر تنگ آمد بجنگ آمد کی سبیل یوں بنی کہ پاکستانی وزیراعظم ذوالفقار علی بھٹو نے افغانستان کو اسی کی زبان میں جواب دینے کا فیصلہ کیا۔ افغانستان پاکستان کے باچا خان، ولی خان اور خیربخش مری کو پاکستان کے خلاف استعمال کر رہا تھا۔ جوابا ہم نے ان کی سرزمین سے احمد شاہ مسعود، حکمت یار اور جلال الدین حقانی کھڑے کردئے۔ افغانستان پہلے ہی سوویت کیمپ میں تھا۔ سوویت یونین نے وہاں اپنی فوج اتاری اور پاکستان نے دنیا کی اس سب سے بڑی سپر طاقت سے افغان سرزمین پر دددو ہاتھ کا فیصلہ کیا تو کیپٹل بلاک بھی مدد کو آپہنچا۔ ساتھ ہی ایک نیا مسئلہ یہ کھڑا ہوگیا کہ اب پاکستان کے پنجابی اور سندھی کیمونسٹ بھی افغانستان کے پروردہ پاکستانی قوم پرستوں کے ہمنوا ہوگئے اور ضیاء دور میں انہیں سوویت یونین اور بھارت دونوں ہی نے بھاری فنڈنگ شروع کردی۔ ذوالفقار علی بھٹو کا فرزند میر مرتضی بھٹو بھی عسکریت کی راہ اختیار کرکے براستہ دمشق کابل جا بیٹھا۔ یوں "الذوالفقار" نام کی ایک اور دہشت گرد تنظیم کابل کو پاکستان کے خلاف میسر آگئی۔ اب صورتحال یہ تھی کہ ہم افغان مجاہدین کے ذریعے سوویت یونین اور افغانستان کو تاریخ کی سب سے اہم ترین گوریلہ جنگ سے دوچار کر چکے تھے اور جوابا وہ پاکستانی قوم پرستوں، کیمونسٹوں اور الذوالفقار کے ذریعے پاکستان میں اندر تک بم دھماکے کراتے رہے جبکہ سوویت فضائیہ پاکستان کی سرحدی حدود کی خلاف ورزی کرتے ہوئے پختون علاقوں پر آئے روز بمباری بھی کرتی رہی۔ اس بمباری کا انہیں خمیازہ بھی بھگتنا پڑا کیونکہ پاک فضائیہ نے اس سپر طاقت کے کئی طیارے مار گرائے۔سوویت یونین کو شکست فاش ہوئی تو یہ شکست ہوتے ہی امریکہ پاکستان اور افغان مجاہدین کو تنہاء چھوڑ کر پتلی گلی سے نکل لیا جس سے افغانستان خانہ جنگی سے دوچار ہوگیا۔ اسی دوران محترمہ بینظیر بھٹو کی کوششوں سے 1994ء میں افغان طالبان وجود میں آگئے جنہوں نے خانہ جنگی کا خاتمہ کردیا۔ نوے فیصد افغانستان پر ان کا کنٹرول ہوچکا تھا کہ اس دوران نائن الیون ہوگیا۔ اسے بہانہ بنا کر امریکہ افغانستان پر چڑھ دوڑا۔ سوویت یونین کی تحلیل سے یتیم ہونے والے کیمونسٹ راتوں رات "دیسی لبرلز" بن گئے۔ طالبان کو اقوام متحدہ کے ذریعے "دہشت گرد تنظیم" ڈیکلیئر کیا گیا تو ان دیسی لبرلز نے امریکہ کی حمایت میں زمین و آسمان ایک کردئے۔ اگر ذرا شاعرانہ ترنگ میں عرض کروں تو ڈالروں کا ایک سیلاب تھا اور ہمارے دیسی لبرلز تھے دوستو !۔ مگر تاریخ کے اس نازک موڑ پر بہت خاموشی سے ایک اہم ترین پیش رفت یہ ہوگئی کہ باچا خان اور ولی خان کی اے این پی کو اسفندیار ولی خان نے پرو افغان کے بجائے پاکستان کی وفادار سیاسی جماعت بنادیا، جس کے نتیجے میں افغان حکومت اپنے تاریخی قوم پرست پٹھوؤں سے محروم ہوگئی۔ ایسے میں جب 44 ممالک کی مدد سے 17 سال تک افغانستان میں طالبان سے لڑنے والا امریکہ سوویت یونین سے بھی بڑی شکست سے دوچار ہوگیا تو اسے طالبان سے مذاکرات کے لئے پاکستان کی ضرورت پیش آگئی۔ پاکستان ضرب عضب اور ردالفساد کے ذریعے ٹی ٹی پی اور اس کے سہولت کاروں کا بھی بھرکس نکال چکا تو اے این پی کی جگہ منظور پشتین کی پی ٹی ایم جبکہ ٹی ٹی پی کی جگہ داعش کو ہمارے خلاف منظم کر لیا گیا۔ یہ بندوبست اس لئے کیا گیا تاکہ پاکستان کو طالبان سے امریکہ کے مذاکرات کے مرحلے میں دباؤ میں رکھا جا سکے۔ امریکہ اور طالبان کے مذاکرات میں بڑی پیش رفت ہوچکی۔ امریکہ وہاں سے مکمل انخلا پر آمادہ ہوچکا اور افغانستان کے اقتدار پر ایک بار پھر طالبان واپس آنے والے ہیں۔ جانتے ہیں یہ امریکہ کی کتنی بڑی شکست ہے ؟ آپ کھربوں ڈالر، ہزاروں مارے گئے فوجیوں اور جنگی مشینری کی تباہی تو چھوڑئے، یہ فکری تباہی ہی دیکھ لیجئے کہ دوسو سال سے امریکہ کا یہ دعوی تھا کہ "ہم دہشت گردوں سے کبھی مذاکرات نہیں کرتے" آج یہ دوسو سالہ غرور خاک میں مل چکا۔ امریکہ ان طالبان سے امن کی بھیک مانگنے کے لئے مذکرات کر رہا ہے جنہیں اس نے پوری دنیا سے دہشت گرد منوایا تھا۔ جب امریکہ افغانستان سے جا رہا ہے اور کابل میں طالبان واپس آنے والے ہیں تو ایسے میں سوال یہ پیدا ہوجاتا ہے کہ ان پاکستانی دیسی لبرلز کا اب کیا بنے گا جو 17 سال تک طالبان کو دہشت گرد لکھتے رہے ؟ اور اس سے بھی اہم سوال یہ ہے کہ جب کابل میں طالبان ہوں گے اور امریکہ اور اس کی پٹھو حکومت نہیں ہوگی تو منظور پشتین اور علی وزیر تو کھڑے کھلوتے یتیم ہوجائیں گے۔ اب ان یتیموں کی کفالت کون کرے گا ؟

##############################
https://web.facebook.com/mohammaddin.jauhar.7/posts/1043564959368823
اشتراکیت: سرمایہ داری نظام کا ہراول محمد دین جوہر (۴)  سرمایہ داری نظام اور مزاحمت سرمایہ داری نظام کو اپنی تاریخ میں دو  بڑی اور طویل مزاحمتوں کا  سامنا ہوا۔ ایک وجودی اور سماجی تھی اور دوسری فکری اور سیاسی تھی۔ پہلے زمرے میں دنیا کے تمام مذاہب آتے ہیں، اور دوسرے زمرے میں اشتراکیت ہے۔ ایک طرح سے مذہب کی مزاحمت ’خارجی‘ اور اشتراکی مزاحمت ’داخلی‘ تھی۔ بدقسمتی سے دونوں کو سرمایہ داری کے مقابلے میں زبردست شکست کا سامنا کرنا پڑا۔ اب چونکہ دونوں کا دنیا کا دیکھنے کا انداز  غالب طور پر نظریاتی ہے، یعنی وہ حالات کو تبدیل کرنے کے لیے دیکھتے ہیں، سبق حاصل کرنے کے لیے نہیں، اس لیے دونوں ایک self‪-‬denial  کی حالت میں ہیں، اور  اپنے اوپر آنے والے تاریخی فیصلے کو تسلیم کرنے اور اس کے مضمرات کو قبول کرنے کے لیے تیار نہیں۔ اب مذہب تقریباً صرف انفرادی اور سماجی سطح پر زندہ ہیں، اور  اشتراکیت صرف سماجی اور سیاسی فکر کی سطح پر۔  اجتماعی سطح پر اقتدار ، سرمایے اور میڈیا پر مذہب اور اشتراکیت کا اختیار ختم ہو چکا ہے۔ لیکن سرمایہ داری نظام کے سامنے اشتراکیت اور مذہب دونوں کی شکست میں ایک بنیادی فرق یہ ہے کہ اشتراکیت ایک سیاسی  نظریے اور آدرش کے ساتھ  ساتھ جدید دینا کی حرکیات کو مکمل طور پر بیان کرنے والا علم بھی رکھتی ہے۔ مذاہب صرف سیاسی آدرش رکھتے ہیں، اور جدید دنیا کو سمجھنے والے علم سے ان کا دامن خالی ہے، یعنی مذہبی علوم موجودہ تاریخی صورت حال سے کوئی متوازیت نہیں رکھتے، جبکہ اشتراکی فکر کو یہ صلاحیت حاصل ہے۔  اس فرق ہی کا نتیجہ ہے کہ اشتراکیت اپنی مکمل سیاسی شکست میں بھی سرمایہ داری نظام کا آلۂ کار نہیں بنی، جبکہ مذاہب جدیدیت اور سرمایہ داری کے سامنے اپنی مکمل تہذیبی شکست کے بعد دامے، درمے، سخنے  سرمایہ داری نظام کے بہت بڑے آلۂکار بننے سے نہ بچ سکے۔ عیسائیت اور یہودیت کی تقدیر تو ہمارے سامنے ہے، اب یہی امر اسلام کے ساتھ بھی دہرایا جا رہا ہے۔ اس کی وجہ یہ ہوئی کہ مذاہب اپنی روحانی صداقتوں، اخلاقی مسلمات اور تہذیبی اقدار کو ایسے علم کی صورت دینے میں ناکام رہے جس کے پیچھے چلتے چلتے جدید آدمی ان بیان کردہ حقائق تک رسائی پا سکے، اگر وہ ان کی تفہیم کی کوئی طلب اپنے اندر پاتا ہو۔ مذہبی حقائق کو صرف لامتناہی طورپر دہراتے چلے جانے سے اب کام بننے کا نہیں۔ روایتی معاشروں میں انسان ان حقائق کے براہ راست روحانی اور اخلاقی انجذاب کی صلاحیت رکھتا تھا، لیکن سرمایہ داری نظام کی میکانکی معاشرت اور  مالی سیاست میں رہتے رہتے جدید انسان میں ایسی ذہنی اور نفسی تبدیلیاں در آئی ہیں کہ وہ الوہی حقائق کی فطری قبولیت کی صلاحیت باقی نہیں رکھ سکا۔  (جاری) ۔۔

##############################
https://web.facebook.com/mohammaddin.jauhar.7/posts/1096850780706907
پاکستانی جامعات پر جناب پرویز ہودبھائی کا تبصرہ جناب پرویز ہود بھائی روزنامہ ”ڈان“ کے لیے اپنے ایک حالیہ مضمون [یکم فروری ۲۰۲۰ء] میں لکھتے ہیں: Pakistan’s universities — all of them — are cesspools of political filth and intrigue. یعنی ”پاکستانی جامعات ۔۔ سب کی سب ۔۔ سیاسی غلاظت اور ریشہ دوانی کے سنڈاس ہیں۔“ پاکستانی جامعات کے حالاتِ واقعی کی درست عکاسی اور غیرمعمولی اخلاقی جرأت کے حامل اس تبصرے پر وہ یقیناً داد کے قابل ہیں۔ گویا کہ انہوں نے سائنس کا کوئی نیا قانون بیان کر دیا ہو۔ میں سوچ رہا ہوں کہ علم کا مرکز ہماری جامعات کیا اپنے پورے علمی وسائل کو بروئے لاتے ہوئے اس تبصرے میں کوئی حک و اضافہ کر سکتی ہیں؟

##############################
https://web.facebook.com/mohammaddin.jauhar.7/posts/1095223507536301
’مولانا‘ فاؤسٹ کے رامشگر کی کلپنا (تیسری اور آخری قسط) ۔ تحریر: محمد دین جوہر - Jaeza

##############################
https://www.facebook.com/mohammaddin.jauhar.7/posts/1108222362903082
پاک بھارت تعلقات اور محترم غامدی صاحب کا اصولی موقف۔ تحریر: محمد دین جوہر - Jaeza

##############################
https://www.facebook.com/mohammaddin.jauhar.7/posts/1119314448460540
بھارتی کرونا وائرس؛ ہم بیمار ہیں۔ خطاب: اروندھتی رائے ۔ ترجمہ: کبیر علی - Jaeza

##############################
https://www.facebook.com/mohammaddin.jauhar.7/posts/1196834017375249
”آپ نماز کیوں پڑھتے ہیں؟“۔ تحریر: محمد دین جوہر - Jaeza

##############################
https://www.facebook.com/mohammaddin.jauhar.7/posts/1202352070156777
ترک مصنف مصطفی اکیول نے مسلم معاشروں میں بڑھتی ہوئی مذہب بیزاری، سیکولر خداپرستی (Deism)، دہریت اور ارتداد کا جائزہ لیا ہے۔ ان کے خیال میں اس کا سبب سیاسی اسلام، اس کے بنیادی مواقف، حصول اقتدار کے بعد ان کی جابرانہ پالیسسیاں، روایتی علما کی رجعت پسندانہ دینی تعبیرات، اور دہشت گرد ”اسلامی گروہوں“ کے قتل و غارت گری جیسے شنیع افعال ہیں۔  سادہ لفظوں میں وہ یہ کہہ رہے ہیں کہ علم اور عمل میں اسلام کے ہم عصر تہذیبی مظاہر مسلمانوں میں اسلام سے بددلی اور دوری کا باعث بن رہے ہیں۔ اس میں انہوں نے ترکی، ایران اور عرب ممالک کا جائزہ لیا ہے اور جو شواہد پیش کیے ہیں وہ زیادہ تر anecdotal ، اخباری رپورٹوں اور عمومی مشاہدے پر مبنی  ہیں۔ ان کا بنیادی موقف مضمون کے عنوان سے ظاہر ہے کہ اسلام کے سیاسی متوالے ہی اسلام کو غارت کرنے پر تلے بیٹھے ہیں، یعنی گھر کو آگ لگ گئی گھر کے چراغ سے۔  اپنے مضمون کے سب سے دلچسپ اور بصیرت افروز حصے میں فاضل مضمون نگار طیب اردوآن کی ”اسلامی“ حکومت اور ایران کے ”اسلامی“ انقلاب کے معاشرے پر اثرات کا جائزہ بھی پیش کرتے ہیں، اور انہیں وہ unintended consequences قرار دیتے ہیں۔ یہ حصہ غور سے مطالعے کا تقاضا کرتا ہے، کیونکہ مسئلے کی جڑ یہیں ہے۔ محترم مضمون نگار اس کا حل بھی تجویز کرتے ہیں کہ اس وقت مسلمانوں کے سامنے واحد حل اسلامی تجدد کے علاوہ کچھ نہیں۔ ان کا کہنا ہے کہ مسلمانوں کو جدید تہذیب کی لائی ہوئی اقدار کو اپنے مذہبی نظام فکر میں جگہ دینے کی ضرورت فوری اور اشد ہے۔ اپنی تائید میں فاضل مضمون نگار نے  مدرسہ ڈسکورسز کے روح رواں اور اسلامی تجدد کے اہم نمائندے محترم ابراہیم موسیٰ کا حوالہ بھی دیا ہے۔ میں اس اہم مضمون کو بغیر کسی تبصرے کے شیئر کرتے ہوئے ان کی ایک بات کے حوالے سے کچھ گزارش ضرور کرنا چاہوں گا۔ فاضل مضمون نگار کا کہنا ہے کہ اسلامی تہذیب اس وقت بہت گہرے بحران سے دوچار ہے۔  ان کا یہ کہنا ہر اعتبار سے درست ہے۔ اور ان کا حل اس بحران کے ایک خاص تجزیے کی درستی سے مشروط ہے۔ اوریہ کہ اسلامی تہذیب کے بحران کی کیا نوعیت ہے، اس کے تجزیے اور تفہیم کے فکری اور علمی وسائل کیا ہیں، اور ان کا حل کیا ہے بحث طلب امور ہیں۔ ہماری گزشتہ دوسو سالہ علمی اور دینی روایت میں مباحث اصول کے خاتمے کی وجہ سے ان امور پر گفتگو کا امکان نہ ہونے کے برابر ہے۔ ہمارے علما نے دین کی عباداتی تعلیمات اور اعمال کو جس طرح محفوظ رکھا ہے وہ یقیناً بہت بڑا کارنامہ ہے۔ لیکن دینی ہدایت کی ہم عصر تہذیبی معنویت کیا ہے، اس سلسلے میں ابھی نہ صرف کسی فکری کام کا آغاز نہیں ہو سکا ہے بلکہ ہمارے علما اس کی اہمیت اور ضرورت سے بےخبر ہونے کے ساتھ ساتھ اس میں روکاوٹ بھی ہیں، کیونکہ وہ علم فی نفسہٖ کو مذموم خیال کرتے ہیں۔ مثلاً اس مضمون کی محتویات سے صرف اسی صورت میں تعرض کیا جا سکتا ہے جب آدمی خود کسی تہذیبی فکر میں کھڑا ہو، اور جدید علم اور اس کی جدلیات سے کماحقہ واقف ہو۔ یہ اہم مضمون کئی اعتبار سے بروقت اور چشم کشا ہے۔  یہ امر ابھی پردۂ غیب میں ہے کہ آیا یہ مضمون ذہن کشا بھی ہو سکتا ہے یا نہیں۔  ہمارے اہل علم جس حالت انکار میں ہیں اس پر شاید یہ کوئی ہلکی سی خراش ڈال سکے کیونکہ اس سے باہر آنے کے لیے خارا شگاف ضرب حیدری کی ضرورت ہے۔ دعا ہے کہ خدا ہمیں وہ دن بھی دکھائے۔

##############################
https://www.facebook.com/mohammaddin.jauhar.7/posts/1200805243644793
ہماری مذہبی دانش اور گردشِ زمین۔ تحریر: محمد دین جوہر - Jaeza

##############################
https://www.facebook.com/mohammaddin.jauhar.7/posts/1208556286203022
محترم عمران شاہد بھنڈر کی خدمت میں [آنجناب سے مختصر گفتگو کے بعد مکالمے کے آغاز کے لیے یہ پوسٹ لکھی گئی] جیسا کہ ظاہر ہے اپنی مذکورہ پوسٹ ”آئیے، آج عقیدے کو عقل کے حضور پیش کریں“ میں آپ عقیدے کو عقل کے حضور ججمنٹ کے لیے  لائے ہیں۔ ہم اسے تحسین کی نظر سے دیکھتے ہیں کیونکہ عقیدے پر عقل کے فیصلے کا قضیہ کوئی نیا نہیں۔ اس میں سب سے بنیادی سوال یہ ہے کہ عقل کی نمائندگی تو آپ کر رہے ہیں، تو عقیدے کی نمائندگی کون کر رہا ہے؟ اور عقیدے کا بیان کہاں ہے؟ اس میں جو چیز علمی دیانت اور علمی انصاف کے منافی ہے وہ آپ ہی کا عقیدے کی نمائندگی کرنا ہے، اور عقیدے سے ایسی چیزیں منسوب کرنا ہے جو قطعی غلط ہیں۔ اس میں آپ کی غیرجانبداری مشتبہ ہے، اور آپ نے عقل کا فیصلہ آنے سے پہلے ہی عقیدے سے اپنی نفرت اور تعصب کا اظہار کیا ہے۔  اس سے عقیدے کو تو کوئی نقصان نہیں پہنچ سکتا لیکن عقل کی بھی کوئی خدمت نہیں ہو پاتی جو بظاہر آپ اس پیشی سے کرنا چاہ رہے ہیں۔ گزارش ہے کہ آپ شیر کو بکری کے پاس لے جانا چاہتے ہیں اور بکری نے گھاس پھونس کے کئی گٹھے جو اکٹھے کیے ہوئے ہیں، اس سے آپ شیر کو ڈراتے ہیں۔ یہ کون سی علمی اپروچ ہے اور آپ اس کے کیا عقلی دلائل رکھتے ہیں؟  آپ نے اپنی تحریر میں یہ باور کرانے کی کوشش کی ہے کہ عقیدہ اور عقل باہم یک نگر (mutually exclusive) ہیں۔ اس کے لیے کوئی دلیل تو آپ نے نہیں دی، اور اس کی کمی کو آپ نے عقل کے پیش پا افتادہ کارنامے گنوا کر پورا کرنے کی کوشش کی ہے۔ عقیدے اور عقل کا جھگڑا نہ ان کارناموں پر ہے، نہ عقل کی فعلیت میں ہے اور نہ عقل کے حاصلات علم میں ہے۔ جھگڑا عین اسی جگہ ہے جس کا آپ نے پوسٹ میں عقل کے حوالے سے ذکر کیا ہے کہ ”عقل کو یہ بات قطعاًَ پسند نہیں ہے کہ کوئی شے عقل کو عقل سے ماورا جا کر اس کی حدود کا تعین کرنے کی کوشش کرے۔“ عقیدے کا بھی یہی موقف ہے کہ وہ جائز علمی بنیادوں پر عقل کو خود پر حکم بننے کی اجازت نہیں دیتا۔ جبکہ آپ کے پاس کوئی عقلی دلیل نہیں ہے۔  اس میں بنیادی نزاع یہی ہے کہ عقل عقیدے سے معرَف ہو گی یا عقیدہ عقل کا معرِف ہو گا۔ جو بات عقل کو پسند نہیں عین وہی بات بدلائل عقیدے کو بھی پسند نہیں۔ لیکن آپ نے اس مسئلے کو عقل کی پسند اور عقیدے کی پسند ظاہر کیے بغیر اپنی پسند سے حل کرنے کی کوشش کی ہے، جو علمی طور پر ہرگز valid نہیں ہے۔ آپ تو ایک proclaimed philosopher ہیں، حیرت ہے آپ نے جائز علمی طریقہ کار کو کیونکر فراموش کر دیا۔ آپ نے عقیدے کو عقل کے حضور پیش کرنے کے بعد کوئی جرح کرنے کی بجائے عقل کے کافی کچھ کارنامے گنوائے ہیں، اور شاید آپ کو وہم ہوا ہے کہ کوئی حاملِ عقیدہ ان کا معترف نہیں ہے، یا عقل کے ان کارہائے نمایاں کو مان لینے سے عقیدے پر حرف آتا ہے۔ یہ آپ کا سنگین مغالطہ ہے۔ گدھے کا کام اسی کا نصیب ہے، اور گھوڑے کا کام اسی کو زیبا ہے۔ عقیدے کے وہ کام ہیں نہیں جو آپ نے گنوائے ہیں، وہ عقل ہی کی مزدوری ہے اور اسی نے کرنی ہے۔ مناقب عقل بیان کرنے سے تو کچھ ثابت نہیں ہوتا۔ لیکن وہ سارے کام کر کے بھی عقل کے لیے فخر و مباہات کی کوئی گنجائش نہیں نکلتی اور وہ پھر بھی عقیدے کے برابر بیٹھنے کے قابل نہیں ہوتی۔ عقیدے اور عقل کے حوالے سے اس چیز کو سمجھنا ضروری ہے۔ علوم کی مثال دیتے ہوئے آپ یہ بالکل بھول گئے کہ  Sisyphean Labour  تو Luciferian Reason کی تقدیر ہے اور آپ نے اس چیز کو کمالات اور دلائل سمجھ لیا، اور عقیدے کے خلاف بے تیغ ہی لڑنے لگے۔ عقیدے کے رد کے لیے شماریاتی کی بجائے عقلی دلائل لائیے تاکہ ہم بھی آپ سے کچھ استفادہ کر سکیں۔  عقل کا مسئلہ یہ ہے کہ وہ سارے آفاق کا علم جمع کرنے کے بعد بھی ان علوم سے کوئی قدر برآمد نہیں کر سکتی۔ عقیدہ عقل کی substantive posturing کو بجا طور پر ”ظلم“ سے تعبیر کرتا ہے کیونکہ اس کی کوئی علمی بنیاد ہی نہیں ہے اور عقل بضد ہے کہ وہ اپنی اقدارِ علم اور اقدار وجود متعین کرنے میں خودمختار ہے۔ آپ ذرا عقل کے حاصلاتِ علم کی تہہ میں کارفرما خود ساختہ اقدار کو ظاہر کیجیے تو عقیدہ آپ سے ضرور بات کرے گا۔  آپ نے اپنی پوسٹ میں علم البشریات (Anthropology) کے بارے میں کافی عقیدت مندی کا اظہار کیا ہے جو میری رائے میں ایک بالکل fake discipline ہے۔ اگر آپ ہمیں یہ سمجھا دیں کہ وہ عقل کی معراج کیسے ہے تو یہ کم از کم میرے جیسے لوگوں کی آموزش کا ایک اچھا موقع ہو گا۔ آپ کی پوسٹ میں میرے لیے سب سے حیرت انگیز بات آپ کے ہاں عقیدےکا rudimentary اور قطعی غلط تصور ہے۔ آپ کے بقول عقیدے کا تعلق مابعد الطبیعیات سے ہے۔ مابعد الطبیعیات بھلے speculative ہو، بھلے عرفانی، اس کا عقیدے سے کوئی تعلق نہیں ہے۔  مابعد الطبیعیات علم الحقائق ہے اور وہ قطعاً عقیدے کا موضوع نہیں ہے اور نہ عقیدے کو اس طرح کی ”لغویات“ میں کوئی دلچسپی ہے۔ speculative اور عرفانی علم الحقائق کے حاملین یہ سمجھتے ہیں کہ انہوں نے کبریت احمر پا لی ہے۔ ہو سکتا ہے ایسا ہی ہو۔ حامل عقیدہ شخص کو اس میں کوئی دلچسپی نہیں۔ مابعد الطبیعیات اپنی ہر جہت میں فلسفے کا موضوع ہے، یا اگر آپ کچھ گنجائش دیں تو عرفان کا موضوع ہے۔ آپ سے زیادہ اس امر سے کون باخبر ہو گا کہ مابعد الطبیعیات کے حوالے سے فلسفے اور عقل نے کچرے کے پہاڑ جمع کیے ہوئے ہیں، اور وہ اس سے اب سنبھل نہیں رہے۔ فی زمانہ صورت حال یہ ہو گئی ہے کہ علم کا ہر discipline اپنی اپنی وجودیات (ontology) تھیلیوں میں لیے پھرتا ہے۔ اب اتنی ontologies ہو گئی ہیں کہ گروسری سٹور سے بھی مل جاتی ہیں۔ آپ عقیدے کے بارے میں جن خیالات کا اظہار کرتے ہیں، ان کی ontology کا مارکہ بھی آپ کو بتانا چاہیے تاکہ ہم بھی اپ کی علمیات کو جان سکیں۔ مابعد الطبیعیات یا ontology کی مستقل اور ناکام تلاش ہی تو جدید علوم کی Achilles’ heel ہے۔  گزارش ہے کہ عقیدے کا تعلق غیب اور خبرِ غیب سے ہے۔ حامل عقیدہ آدمی یہ موقف ہرگز نہیں رکھتا کہ اسے کوئی علم الحقائق حاصل ہو گیا ہے، بلکہ وہ یہ کہتا ہےکہ جاء الحق و زھق الباطل اور اس حق کو مان لینا ہی اس کا عقیدہ ہے۔ وہ حق پر ایمان لاتا ہے، کسی مابعدالطبیعیاتی یا خیالی علم الحقائق پر نہیں۔ حامل عقیدہ آدمی سے کسی مابعد اطبیعیاتی مسئلے کے حل کا مطالبہ کرنا فلسفے، علم، عقیدے اور مذہبی آدمی سے بےخبری پر دلالت کرتا ہے۔ عقیدہ تو بھائی مخبرِ صادق کی  لائی ہوئی خبر کی تصدیق کرنا ہے۔ ظاہر ہے آپ وحی کے منکر ہیں، لیکن وحی کا انکار کرنا اور اس کا عقلی رد کرنا دو مختلف چیزیں ہیں۔ آپ ایمان بالغیب پر بننے والے عقیدے کا رد کر کے دکھائیں تاکہ ہمیں آپ کا علم معلوم ہو اور یہ شبہ رفع ہو کہ آپ متعصبانہ پروپیگنڈے میں مصروف رہتے ہیں۔ ہم وحی نبوی پر ایمان لائے ہیں، آپ نہیں لائے، تو عقل کا بول بالا اسی صورت میں ہو سکتا ہے کہ آپ اپنے موقف کے کوئی محکم عقلی دلائل سامنے لائیں۔  آخر میں ایک ذاتی گزارش کرنا چاہوں گا کہ اقبالؒ چونکہ آپ کا نفسیاتی مسئلہ ہے اس لیے ان کو بیچ میں نہ لائیں۔ ان کے ساتھ آپ کا جھگڑا فی الوقت میرے لیے کوئی دلچسپی نہیں رکھتا۔ وہ قلندر جانے اور آپ جانیں۔  ۔۔

##############################
https://www.facebook.com/mohammaddin.jauhar.7/posts/1212546455804005
محترم عمران شاہد بھنڈر کی خدمت میں (۲) محمد دین جوہر میں محترم عمران شاہد بھنڈر کا ازحد ممنون ہوں کہ انہوں نے میری پوسٹ کا تفصیلی جواب مرحمت فرمایا، کیونکہ میری پوسٹ پر اپنے ابتدائی کمنٹ (تبصرے) میں ان کی بے دلی عیاں تھی جس کی وجہ آنجناب کے بقول میری پوسٹ میں ”عقلی دلائل“ کا نہ ہونا تھا۔ آنجناب کے ”عقلی دلائل“ سے میری طرح یقیناً اور لوگ بھی استفادہ فرمائیں گے، لیکن ان کا محض جواب ارزانی فرمانا ہی میرے اظہار امتنان کو واجب کر دیتا ہے۔ میں ایک بار پھر ان کا شکریہ ادا کرتا ہوں۔ آئیے اب ان کے ”عقلی دلائل“ اور طریقۂ استدلال کو دیکھنے کی کوشش کرتے ہیں۔  آنجناب کے جواب کا پہلا پیراگراف سوفسطائیت (sophistry) کی نہایت عمدہ مثال ہے۔ ظاہر ہے کہ علمی بحث میں سوفسطائیت اور عقلی استدلال کے فرق کو روا رکھنا ضروری ہوتا ہے۔ ایک ایک لفظ غور سے پڑھنے کے بعد، اور دریافت شدہ تضادات کے پہاڑ پر چڑھ جانے کے بعد وہ میرے سوال کا جواب آخر کیوں دے رہے ہیں جبکہ ان کے بقول وہ سوال ہی نہیں ہے؟ کیا سوفسطہ گری کوئی اور شے ہے؟ گزارش ہے کہ ان کے اعتراضات غلط ہیں یا جواب غلط ہے۔ پھر دلیل اور رد دلیل میں اعتراضات کیا معنی؟ اعتراض تو طاقت اور اتھارٹی کی پوزیشن سے پھوٹتا ہے، جس کی علمی بحث میں کوئی گنجائش نہیں ہوتی، اور آنجناب کی تحریر مسلسل اعتراضات کا مجموعہ ہے۔ ہم مخاصمین (interlocutors)  کی یکساں انسانیت اور یکساں احترام پر مکالمے کی نیو اٹھانے پر یقین رکھتے ہیں، اور جو ان کی تحریر سے غیرحاضر ہیں۔ اعتراض ان کی اخلاقی پوزیشن کو ظاہر کرتا ہے جس کو جاننے میں ہمیں فی الوقت کوئی دلچسپی نہیں۔ ہمیں تو ان کے علم اور اس کے لیے بہم کردہ عقلی دلائل سے سروکار ہے، جو ان کی تحریر میں کہیں نظر نہیں آتے۔ پھر یہ کہ کٹہرے میں کھڑے ہو کر ان کے اعتراضات نمٹانا بھی ہماری کوئی اخلاقی ذمہ داری نہیں ہے۔  ہمارے ممدوح محترم کو حاصلاتِ عقل یعنی ”عقل کے کارہائے نمایاں“ گنوانا ازحد مرغوب ہے۔ فرماتے ہیں: ”عقل کے کارناموں کو بیان کرنا جس سے عقائد کی معذوری ازخود عیاں ہو جائے اس سے عقائد کی معذوری دکھانا ترجیح نہیں ہوتا، بلکہ ایک کے کارنامے ہی دوسرے کی معذوری کو عیاں کر دیتے ہیں۔ چونکہ عقیدے کے پاس انسانی جذبات کے استحصال کے علاوہ کوئی کارنامہ نہیں ہے، کہ جسے عقل کے مقابل رکھ کر موازنہ کیا جا سکے، اس لیے اس طرح کے رویے کا پیدا ہونا عین فطری ہے“۔ ان سے عرض ہے کہ ”ازخود“ کچھ نہیں ہوتا، عقل کی دلیل لانا پڑتی ہے، اور عقل نہ ہو تو سب کچھ ”ازخود“ ہی ہوتا رہتا ہے جیسا کہ ان کی شماریاتی فلسفہ دانی سے ظاہر ہے۔ وہ مجھ سے یہ توقع رکھتے ہیں کہ حاصلاتِ عقل کا میں وہی مطلب سمجھوں جو ان کے ہاں ازخود ہے۔ وہ یقیناً آگاہ ہیں کہ آج کی دنیا جو سائنس اور عقل انکار و خودمختار کی پیدا کردہ دنیا ہے، اور جہاں عقل کے کارہائے نمایاں گنوانے کی بھی کوئی ضرورت نہیں کیونکہ وہ دنیا کے ہر انسان کے روزمرہ تجربے میں ہیں، اور پھر بھی اربوں لوگ مذہبی ہیں اور مذہب سے گہری وابستگی رکھتے ہیں۔ عقل کے کارناموں کی فہرست تو دور کی بات ہے روزمرہ کا تجربہ بھی انسانوں کو مذہب سے ”ازخود“ دستبردار ہونے پر قائل نہیں کر سکا۔ علمی بحث میں اپنے مخاصم سے اسی طرح کی توقع رکھنا نہایت بےخبری کی بات ہے۔ اب اس ”دلیل“ میں جو عقل کارفرما ہے وہ بھی ملاحظہ فرما لیں۔ ان کا ارشاد ہے اور بالکل درست ارشاد ہے کہ مثلاً ان کے پاس سو شرٹیں اور پچاس پینٹیں ہیں جو صاف ظاہر ہے میرے پاس نہیں ہیں۔ کوٹ اور رنگ برنگی ٹائیاں اس پر مستزاد ہیں۔  ان کا کہنا ہے کہ میں ان کے حاصلات صرف سن کر ہی زندگی میں اپنی بنیادی پوزیشن تبدیل کر لوں۔ یہ کوئی عقلی دلیل نہیں ہے، یہ تو عقلی دیوالیہ پن ہے۔  اخلاقی تناظر میں حاصلات کو گنوانا ہی تو ریاکاری ہے اور حیرت ہے کہ وہ ریاکاری کا الزام عقیدے پر رکھتے ہیں۔ میں اپنے ممدوح فلسفی جتنا پڑھا لکھا تو نہیں لیکن مجھے بھی بہت کچھ متون دیکھنے کا اتفاق ہوا ہے، اور حاصلات اور تعقل میں التباس انہیں کی دریافت کردہ کوئی نئی منہج علمی معلوم ہوتی ہے جو شاید ابھی کتابوں میں درج نہیں ہوئی۔ مجھے تو سخت حیرت ہے کہ یہ کوئی decadent مذہبی ذہن اپنی guilt کا اظہار کر رہا ہے یا کوئی فلسفی کارِ تعقل میں ہے! ممدوح محترم سے میری گزارش ہو گی کہ وہ اپنی نفسیاتی، اخلاقی اور علمی حیثیت میں امتیاز کرتے ہوئے مجھ سے صرف علمی حیثیت میں خطاب فرمائیں۔ گزارش ہے کہ جب آدمی عقیدے کو عقلی اور عقل کو عقیدہ بنا کر عالم بننے کی کوشش کرے تو اسی طرح کی تحریریں لکھا کرتا ہے۔   جیسا کہ میں نے عرض کیا کہ ممدوح محترم کی تحریر اعتراضات کا مجموعہ ہے، اور اعتراض کی اساس طاقت اور اتھارٹی ہے جو خاص اخلاقیات اور اتفاقی حیثیت سے پیدا ہوتے ہیں۔ اعتراض اور عقلی دلیل قطعی مختلف چیزیں ہیں۔ ہم ان کے اعتراضات کو بالکل ردی سمجھتے ہیں، لیکن عقلی دلیل کو قابل قدر جانتے ہیں جو ان کی تحریر میں عنقا ہوتی ہے۔ وہ خود ہی اس بات کا اعتراف بھی فرماتے ہیں: ”وہ یہ سمجھ رہے ہیں کہ مجھے عقیدے کے رَد کے لیے عقلی دلائل دینے چاہیے تھے، لیکن میں نے نہیں دیے“، یعنی وہ صرف اعتراض ہی کر سکتے ہیں۔ دلائل کے لیے عقل کی ضرورت ہوتی ہے۔ عقیدے کا رد تو دور کی بات ہے، وہ تو کسی عقلی قضیے کے حق میں بھی دلائل دینے کے قابل نہیں ہیں، اسی لیے حاصلات کی شماریات سے باہر نہیں آتے۔ حاصلات کی بنیاد پر ہم یہ ضرور عرض کر سکتے ہیں کہ ان کے پاس سرمایہ ہے، ان کے پاس طاقت ہے، ان کی حیثیت زیادہ ہے، وغیرہ وغیرہ۔ لیکن اس سے موقف کی سچائی پر کوئی دلالت نہیں ہوتی۔ اور اس وقت یہی زیربحث ہے۔ ممدوح محترم کی حالت کو قابل رحم ہی کہا جا سکتا ہے جب وہ فرماتے ہیں: ”دلچسپ نکتہ بہرحال یہ بھی ہے کہ وہ اپنے ہی مطالبات کی مسلسل نفی کرتے چلے جاتے ہیں۔ یعنی میں عقلی دلائل پیش کرتا اور عقیدہ یہ کہہ اٹھتا کہ وہ ان دلائل کو تسلیم ہی نہیں کرتا، کیونکہ عقیدہ پسند نہیں کرتا کہ عقیدے سے ماورا جا کر اس کے خلاف عقلی دلائل پیش کیے جائیں۔ تو پھر مطالبے کی وجہ کیا ہے؟“ یہ وجوہات صرف اس وقت سمجھ آتی ہیں جب آدمی کو متن پڑھنا آتا ہو، استنباط کا طریقہ معلوم ہو، اور دلائل میں ظاہر ہونے والی عقل بھی سلامت ہو۔   عقیدے کے حامل ہونے یا نہ ہونے سے عقل پر exclusive claims کا دعوی ازخود درست نہیں ہو جاتا، جیسا کہ ہمارے ممدوح محترم کی کوشش ہے۔ اگر آنجناب عقیدے کی وجہ سے ہماری پوزیشن کو غیر عقلی قرار دیتے ہیں تو عقلی پوزیشن کا دعویٰ کر کے عقلی دلائل سے تہی ہونا تو کہیں زیادہ غیر عقلی پوزیشن ہے۔  آنجناب کا ایک اور اعتراض ملاحظہ ہو: ”وہ عقل کے علاقے میں عقبی دروازے سے داخل بھی ہونا چاہتے ہیں، کہ کہیں عقیدہ بالکل ہی حماقت کی آماجگاہ نہ بن جائے، لیکن صرف سامنے والے دروازے سے اس وقت باہر نکلنے کے لیے جب پاس دلیل نہیں ہو گی۔“ ہمیں اس بات پر تشویش ہے کہ یہاں عقل اور اعتراض کا موہوم تعلق بھی منقطع ہو گیا ہے۔ ان کی حالت مسلسل بگڑ رہی ہے، فرماتے ہیں: ”اگر وہ اپنی ہی اس بات پر قائم ہیں تو ہمیں یہ بھی بتا دیتے کہ وہ ”جائز علمی بنیادیں“ کون سی ہیں جو عقیدے کی ترجیحات ہیں اور ان کا تجزیہ کرنے سے پہلے ہی یہ کیسے طے کر لیا گیا ہے کہ وہی ’’جائز‘‘ بنیادیں ہیں؟“ چونکہ آنجناب ہر قسم کی عقلی دلیل سے ناواقف ہیں، اس لیے وہ ”جائز علمی بنیادوں“ کے ذکرِ محض اور کسی موقف کی جرح و تنقیح میں امتیاز نہیں کر پا رہے۔ جب آنجناب عقل سے کام لیتے ہوئے ہمیں بتائیں گے کہ کوئی امر علمی طور پر جائز نہیں ہے، تو ہم ان کو عرض کریں گے کہ کیونکر جائز ہے۔ عین یہی امور تو مکالمے میں تنقیح طلب ہوتے ہیں۔ یہاں لگے ہاتھوں ان کی منتہائے عقل بھی ملاحظہ فرما لیں: ”اور مجھے ضرورت ہی کیا ہے کہ میں ان ”جائز“ علمی بنیادوں کو تلاش کروں، محض اس لیے کہ ان کا انکار کروا سکوں۔“ یہاں ان کی حالت بالکل ہی pathetic ہے، اور وہ مکالمے کے آغاز ہی سے انکاری ہیں۔ جعلی اخلاقیات پر مبنی اعتراضات اسی طرح کی نفسیاتی حالت پیدا کرتے ہیں۔ وہ تو اپنے حاصلات کی شماریات میں دلچسپی رکھتے ہیں، اور جب ہم عرض کرتے ہیں کہ بھئی کوئی ٹائی وغیرہ دکھا ہی دو تو فرماتے ہیں کہ جاؤ جاؤ میں نہیں دکھاتا۔ یہ تو بالکل بچگانہ بات کی ہے آنجناب نے۔ اصل میں مذہبی آدمی کی decadence اسی طرح کے شعور پر منتج ہوتی ہے کہ نہ وہ عقیدے کا رہتا ہے اور نہ عقل کا۔  جیسا کہ میں عرض کر چکا کہ وہ اعتراض ہی کر سکتے ہیں، کیونکہ عقل معدوم اور دلائل محذوف ہیں۔ اعتراض مفصل ہو کر تفتیش بن جاتی ہے، اور تفتیش میں دلائل غیر ضروری ہوتے ہیں، وضاحتیں درکار ہوتی ہیں کیونکہ interlocutor کا وجود ہی نہیں ہوتا، بس ملزم سے خطاب ہوتا ہے۔ فرماتے ہیں: ”دوسرا یہ وضاحت بھی درکار تھی کہ کیا انسان کی فکری تاریخ میں عقل نے عقیدے کو زیرِ بحث لاتے ہوئے کبھی عقیدے سے اجازت طلب کی ہے؟ اگر عقل نے عقیدے سے اجازت طلب کی ہے تو عقیدہ اس اجازت نامے پر کیا ”حکم“ صادر کرتا ہے اور عقل نے کب، کہاں اور کیسے عقیدے کے جاری کردہ احکامات کی پابندی کی ہے؟“ یعنی آنجناب کے نزدیک مکالمے کا مطلب ان کا اعتراضات کیے جانا ہے اور ہمارا کام یہ ہے کہ ان کی خدمت میں وضاحتیں پیش کرتے جائیں۔ بہرحال ”انسان کی فکری تاریخ“ سے جو جواہر ریزے وہ نکال لائے ہیں، ان کو وہ ڈھنگ کے اعتراضات بھی نہیں بنا سکے۔ ہمارا سوال یہ ہے کہ کیا اس طویل تاریخ سے انہوں نے کوئی عقل بھی سیکھی ہے؟ اور اگر سیکھی ہے تو وہ کہاں اور کس دلیل میں ظاہر ہے؟ عقل انسانی شعور کا فعال اور پیداکار پرنسپل ہے لیکن عقیدے کے بغیر یہ اپنی فعلیت کا آغاز بھی نہیں کر سکتا۔ ہمارے ممدوح محترم مذہبی عقیدے کے خلاف ہیں، عقیدہ فی نفسہٖ کے خلاف نہیں ہیں۔ یہیں سے عقل کے اساسی مقدمات اور حاصلات کی بحث کا آغاز ہوتا ہے۔ عقل کا گھر اور منزل ایک ہوتی ہے کیونکہ عقل اپنے طریقۂ کار سے جن منتہی نتائج تک پہنچتی ہے وہ اس کے اساسی مقدمات کی انتاجی تشکیل ہی ہوتی ہے۔ عقل عقیدے کی تصدیق کے علاوہ اور کچھ کر نہیں سکتی، یعنی حاصلات عقل مقدمات اساسی کی تصدیق تک محدو ہوتے ہیں۔ چلیے ہم مذہبی عقیدے کی بحث چھوڑ دیتے ہیں، تو آنجناب سے سوال یہی تو ہے کہ عقل کے وہ اساسی مقدمات کیا ہیں، جن کو بنیاد بنا کر وہ اپنی فعلیات کا آغاز کرتی ہے؟ دوسرے لفظوں میں ہمارا سوال یہ ہے کہ عقل اپنی منہاج اور حاصلات علم کے لیے اپنی وجودیات کیونکر متعین کرتی ہے؟ جب عقل کی بات ہو تو وہ وعظ آغاز فرماتے ہیں: ”عقل جدید علوم کی خالق بھی ہے اور اس کا نتیجہ بھی۔ عقل کے حاصلات میں اس کا منہاج پنہاں ہے۔ عقل کے ہاں اس کا معروض موجود ہے، اور عقل اس کا استعمال کرنا بخوبی جانتی ہے۔ عقل کے سامنے جب بھی عقیدے کو لایا جاتا ہے تو عقل اپنا سب سے مؤثر اوزار منطق استعمال کرتی ہے، اور پہلے ہی جھٹکے میں عقیدے کی مسلمات کی نفی کرتی ہے، تاکہ اگلے ہی لمحے عقیدے کو اپنی شبیہ پر ازسرِ نو پیدا کر سکے، اسے کوئی معنی اور سمت دے سکے۔“ خوگر پیکر محسوس نظر حاصلات سے آگے صرف وعظ ہی کرسکتی ہے۔ اپنے واعظانہ تعصبات کو فلسفہ سمجھ لینا ہی اس کا کمال ہے۔ آنجناب سے مکالمے کی بنیاد فلسفے اور سائنس کا falsification کا نظریہ ہے۔ تغلیط کا نظری موقف اور اس کی منہج نہ صرف جدید سائنسی ترقی کی بنیاد ہے بلکہ مذہبی اور اسطوری توہمات وغیرہ سے انسان سے چھٹکارے کا ذریعہ بھی ہے۔ ان توہمات میں سائنس اور فلسفہ کے اساسی مقدمات شامل نہیں ہوتے کیونکہ وہ انہوں نے خود بنائے ہوتے ہیں، اور جب ان کو کوئی خطرہ لاحق ہوتا ہے انہیں تبدیل بھی کر لیا جاتا ہے۔ سائنس کے تغلیط شدہ نظریات کو دیکھیں تو عقل کی کارفرمائی کو بھی درست طور پر سمجھنے میں مدد ملتی ہے۔ ٹامس کون کے پیش کردہ پیراڈائم شفٹ کے نظریے کے بعد اگرچہ تغلیط کا فلسفہ کمزور ہو گیا ہے، کیونکہ پیراڈائم شفٹ کا نظریہ اصلاً عقل سے دستبرداری کا نام ہے۔ اس میں بنیادی بات یہ ہے کہ اگر کسی پہلے سے بنائے گئے پیراڈائم میں عقلی طور پر لاینحل مسائل زیادہ ہو جائیں اور وہ پورے پیراڈائم کو لغو بنا دیں تو اس مشکل زدہ پیراڈائم کو ترک ہی کر دیا جائے اور ایک نیا اور ایسا پیراڈائم سامنے لایا جائے جس میں عقلی طور لاینحل مسائل ابتدا میں موجود نہ ہوں۔   ہماری خوش بختی ہے کہ اپنی فلسفہ دانی سے مستفیض کرانے کے بعد ہمارے فلسفی علم الکلام کی طرف رجوع کرتے ہیں، اور آنجناب کی عقلی مہمات یہاں بھی بدستور ہیں۔ فرماتے ہیں: ”متکلمین کو ’’عقلی نظامِ الٰہیات‘‘ کی تشکیل کی ضرورت ہی نہیں ہونی چاہیے، کیونکہ وہ اپنی مہمل تعبیرات سے باہر نکلنا چاہتے ہیں، اس لیے عقلی علوم کے احیا سے معنی حاصل کرتے ہیں۔ جدید علوم کی روشنی میں عقائد کی حقانیت اور ان کے متعلقہ یا غیر متعلقہ ہونے کا سوال خود عقیدے کی بقا سے جڑا ہوا ہے،خطرے میں اگر کوئی شے ہے، زوال کی علامت اگر کوئی چیز بن کر ابھر رہی ہے، یا انسانیت کے ارتقا کے راستے میں رکاوٹ بن رہی ہے تو وہ خود عقیدہ ہے۔ … … جہاں تک عقیدے کو ”ریشنلائز“ کرنے کا معاملہ ہے تو اس کی گواہی تو متکلمین کی ساری تاریخ فراہم کرتی ہے“۔ عقل کی عدم موجودگی میں اعتراضات کو الزامات بنتے دیر نہیں لگتی۔ آنجناب کو یہ غلط فہمی ہو گئی ہے کہ  عقیدے کو عقل سے اخذ کرنے یا پہلے سے قائم عقیدے  کو rational اور positivist بنا دینے میں شاید کوئی فرق ہے۔ علم الکلام کی بنیادی بحث واجب الوجود کی ہے، اور اسی بحث میں عقلِ انسانی کی تحدیدات قائم ہو کر مکمل ہو جاتی ہیں اور علم الکلام کے بنیادی مقاصد پورے ہو جاتے ہیں۔ اگر آنجناب کی یہ بات درست ہو اور اسے تسلیم کر لیا جائے کہ علم الکلام کا بنیادی مقصد عقیدے کو rationalize کرنا ہے تو ساری بحث ہی ختم ہو جاتی ہے، اور ان کی طرف سے عقیدے کو عقل کے حضور پیش کرنے کی ساری سرگرمی ہی لغو قرار پاتی ہے۔ علمی تضاد اسی کا نام ہے۔  گزارش ہے کہ ایمان صرف ضمناً ایک علمی یا عقلی قضیہ ہے۔ ایمان ایک فیصلہ ہے جس میں act of will انسان کی مکمل وجودی پوزیشن کا مظہر ہوتا ہے، اور انسانی عمل کو ریشنل کہنا یا اس کو rationality کے دائرے تک محدود سمجھنا عقل اور علوم سے قطعی بے خبری پر دلالت کرتا ہے۔ rational act ایک oxymoron ہے۔ عقلی مباحث صرف خبر غیب تک محدود ہوتے ہیں، اور ان میں بھی بنیادی مبحث امکانِ وحی کا ہے۔ عقیدے کے حوالے سے عقلی موقف صرف اس وقت قابل اعتنا ہو سکتا ہے جب وحی کے عدم امکان کو ثابت کر  دیا جائے۔ عقیدے کے لیے عقلی دلائل کا مطالبہ کرنا ایسے ہی ہے جیسے سورج کے لیے عقلی دلائل مانگے جائیں، آفتاب آمد آفتابی را دلیل۔ جس طرح فلسفے کا ایک بنیادی سوال ہے کہ:  Why is there something rather than nothing? اس سوال کی بنیاد یہ ہے کہ ہونا اور پھر معدوم ہو جانا غیر عقلی ہے، جبکہ سرے سے نہ ہونا عقلی ہے، یعنی کائنات کا وجود عقلی موقف کے علی الرغم ہے تاکہ عقل یہ جان سکے کہ ھو الظاھر اور اس میں اپنی حیثیت کا تعین کر سکے۔ اسی طرح عقل کے علی الرغم ھو الباطن عقیدے میں ظاہر ہے۔ لیکن جدید عقل شعور اور وجود کے بنیادی مسائل سے منہ موڑ کر برات میں بکھیرے ہوئے سکوں کو جمع کرنے میں زیادہ دلچسپی رکھتی ہے اور انہیں یہ اپنے حاصلات بتانے پر بضد بھی ہے۔ ہمیں اس امر کا پورا یقین ہے کہ حضور علیہ الصلوۃ و السلام نعوذ باللہ کسی مابعد الطبیعیات یا کسی علم الکلام یا کسی سائنس کے ساتھ مبعوث نہیں ہوئے۔ آپ جس ہدایت کے ساتھ مبعوث ہوئے ہیں وہ آج بھی اپنی مبادیات و جزیات میں واضح ہے۔ مذہبی آدمی کو اپنے عقیدے کے بارے میں کوئی غلط فہمی نہیں کہ وہ کیا ہے۔ ہاں یہ ضرور ہے جس طرح ایک مذہبی آدمی کو اپنے ممدوح فلسفی سے مکالمہ کرنے کی ضرورت پڑ سکتی ہے تاکہ مایۂ عقل دیکھا جا سکے، اسی طرح کسی کلامی یا مابعد الطبیعیاتی یا عرفانی سے بھی گفتگو کا موقع پیدا ہو سکتا ہے۔ اس میں کیا مسئلہ ہے؟ جیسا کہ میں نے عرض کیا کہ اساسی مقدمات/ وجودی موقف/ اقدار کا مسئلہ عقل کے لیے لاینحل ہے، اور ان کا ذکر ہوتے ہی اس کو دورہ ہو جاتا ہے۔ فرماتے ہیں: ”یہی وہ خود ساختہ مگر فیصلہ کُن نکتہ ہے جہاں عقیدہ پرست عقل دشمنی میں اپنی آخری حدوں کو چھو لیتا ہے، اور انسان اور اس کے وجود سے متعلق کسی بھی انسانی قدر کو تسلیم کرنے سے انکار کرتا ہے۔ وہ اس کے اپنے وجود سے جڑے ہوئے معنی کو اس کی ذات سے حذف کرکے کسی اور شے کے سپرد کر دیتا ہے۔ عقیدہ پرست چونکہ فلسفیانہ علوم کی بنیادوں سے بھی نابلد ہوتے ہیں اس لیے یکسر فراموش کر دیتے ہیں کہ اخلاقی، جمالیاتی اور علمیاتی سطح پر ’’تعین قدر‘‘ کا سارا قضیہ ہی فلسفے کی ایک شاخ ’’ایگزیالوجی‘‘ سے جُڑا ہوا ہے، جبکہ سارے ہی علوم اور ان کی دریافت کا عمل بذاتِ خود قابل قدر ہے”۔ آپ بھی اس پیراگراف کا لطف لیجیے کہ جا اینجا است۔ ہمارے ممدوح محترم صاحبِ کمال تو یقیناً ہیں، لیکن  صاحبِ جمال بھی کچھ کم نہیں۔ یہ عقل کا ٹنٹا انہوں نے نہ جانے کہاں سے پال لیا، ان کی عقلی ترقی کے لیے تو غصہ ہی کافی تھا۔ یہ بھی خوب ہے کہ  ”عقیدہ پرست چونکہ فلسفیانہ علوم کی بنیادوں سے بھی نابلد ہوتے ہیں“ اور آنجناب تو بالکل ایسے نہیں ہیں، تو اقداری شعور (Axiological Consciousness) سے ان کی واقفیت ملاحظہ فرمائیے اور سر دھنیے۔ اگر ممدوح محترم کو ناگواری نہ ہو تو عرض ہے کہ ہم ایسے ”عقلی کمالات“ پر بھی سبحان اللہ ہی کہتے ہیں۔  ۔۔

##############################
https://www.facebook.com/mohammaddin.jauhar.7/posts/1212546455804005
محترم عمران شاہد بھنڈر کی خدمت میں (۲) محمد دین جوہر میں محترم عمران شاہد بھنڈر کا ازحد ممنون ہوں کہ انہوں نے میری پوسٹ کا تفصیلی جواب مرحمت فرمایا، کیونکہ میری پوسٹ پر اپنے ابتدائی کمنٹ (تبصرے) میں ان کی بے دلی عیاں تھی جس کی وجہ آنجناب کے بقول میری پوسٹ میں ”عقلی دلائل“ کا نہ ہونا تھا۔ آنجناب کے ”عقلی دلائل“ سے میری طرح یقیناً اور لوگ بھی استفادہ فرمائیں گے، لیکن ان کا محض جواب ارزانی فرمانا ہی میرے اظہار امتنان کو واجب کر دیتا ہے۔ میں ایک بار پھر ان کا شکریہ ادا کرتا ہوں۔ آئیے اب ان کے ”عقلی دلائل“ اور طریقۂ استدلال کو دیکھنے کی کوشش کرتے ہیں۔  آنجناب کے جواب کا پہلا پیراگراف سوفسطائیت (sophistry) کی نہایت عمدہ مثال ہے۔ ظاہر ہے کہ علمی بحث میں سوفسطائیت اور عقلی استدلال کے فرق کو روا رکھنا ضروری ہوتا ہے۔ ایک ایک لفظ غور سے پڑھنے کے بعد، اور دریافت شدہ تضادات کے پہاڑ پر چڑھ جانے کے بعد وہ میرے سوال کا جواب آخر کیوں دے رہے ہیں جبکہ ان کے بقول وہ سوال ہی نہیں ہے؟ کیا سوفسطہ گری کوئی اور شے ہے؟ گزارش ہے کہ ان کے اعتراضات غلط ہیں یا جواب غلط ہے۔ پھر دلیل اور رد دلیل میں اعتراضات کیا معنی؟ اعتراض تو طاقت اور اتھارٹی کی پوزیشن سے پھوٹتا ہے، جس کی علمی بحث میں کوئی گنجائش نہیں ہوتی، اور آنجناب کی تحریر مسلسل اعتراضات کا مجموعہ ہے۔ ہم مخاصمین (interlocutors)  کی یکساں انسانیت اور یکساں احترام پر مکالمے کی نیو اٹھانے پر یقین رکھتے ہیں، اور جو ان کی تحریر سے غیرحاضر ہیں۔ اعتراض ان کی اخلاقی پوزیشن کو ظاہر کرتا ہے جس کو جاننے میں ہمیں فی الوقت کوئی دلچسپی نہیں۔ ہمیں تو ان کے علم اور اس کے لیے بہم کردہ عقلی دلائل سے سروکار ہے، جو ان کی تحریر میں کہیں نظر نہیں آتے۔ پھر یہ کہ کٹہرے میں کھڑے ہو کر ان کے اعتراضات نمٹانا بھی ہماری کوئی اخلاقی ذمہ داری نہیں ہے۔  ہمارے ممدوح محترم کو حاصلاتِ عقل یعنی ”عقل کے کارہائے نمایاں“ گنوانا ازحد مرغوب ہے۔ فرماتے ہیں: ”عقل کے کارناموں کو بیان کرنا جس سے عقائد کی معذوری ازخود عیاں ہو جائے اس سے عقائد کی معذوری دکھانا ترجیح نہیں ہوتا، بلکہ ایک کے کارنامے ہی دوسرے کی معذوری کو عیاں کر دیتے ہیں۔ چونکہ عقیدے کے پاس انسانی جذبات کے استحصال کے علاوہ کوئی کارنامہ نہیں ہے، کہ جسے عقل کے مقابل رکھ کر موازنہ کیا جا سکے، اس لیے اس طرح کے رویے کا پیدا ہونا عین فطری ہے“۔ ان سے عرض ہے کہ ”ازخود“ کچھ نہیں ہوتا، عقل کی دلیل لانا پڑتی ہے، اور عقل نہ ہو تو سب کچھ ”ازخود“ ہی ہوتا رہتا ہے جیسا کہ ان کی شماریاتی فلسفہ دانی سے ظاہر ہے۔ وہ مجھ سے یہ توقع رکھتے ہیں کہ حاصلاتِ عقل کا میں وہی مطلب سمجھوں جو ان کے ہاں ازخود ہے۔ وہ یقیناً آگاہ ہیں کہ آج کی دنیا جو سائنس اور عقل انکار و خودمختار کی پیدا کردہ دنیا ہے، اور جہاں عقل کے کارہائے نمایاں گنوانے کی بھی کوئی ضرورت نہیں کیونکہ وہ دنیا کے ہر انسان کے روزمرہ تجربے میں ہیں، اور پھر بھی اربوں لوگ مذہبی ہیں اور مذہب سے گہری وابستگی رکھتے ہیں۔ عقل کے کارناموں کی فہرست تو دور کی بات ہے روزمرہ کا تجربہ بھی انسانوں کو مذہب سے ”ازخود“ دستبردار ہونے پر قائل نہیں کر سکا۔ علمی بحث میں اپنے مخاصم سے اسی طرح کی توقع رکھنا نہایت بےخبری کی بات ہے۔ اب اس ”دلیل“ میں جو عقل کارفرما ہے وہ بھی ملاحظہ فرما لیں۔ ان کا ارشاد ہے اور بالکل درست ارشاد ہے کہ مثلاً ان کے پاس سو شرٹیں اور پچاس پینٹیں ہیں جو صاف ظاہر ہے میرے پاس نہیں ہیں۔ کوٹ اور رنگ برنگی ٹائیاں اس پر مستزاد ہیں۔  ان کا کہنا ہے کہ میں ان کے حاصلات صرف سن کر ہی زندگی میں اپنی بنیادی پوزیشن تبدیل کر لوں۔ یہ کوئی عقلی دلیل نہیں ہے، یہ تو عقلی دیوالیہ پن ہے۔  اخلاقی تناظر میں حاصلات کو گنوانا ہی تو ریاکاری ہے اور حیرت ہے کہ وہ ریاکاری کا الزام عقیدے پر رکھتے ہیں۔ میں اپنے ممدوح فلسفی جتنا پڑھا لکھا تو نہیں لیکن مجھے بھی بہت کچھ متون دیکھنے کا اتفاق ہوا ہے، اور حاصلات اور تعقل میں التباس انہیں کی دریافت کردہ کوئی نئی منہج علمی معلوم ہوتی ہے جو شاید ابھی کتابوں میں درج نہیں ہوئی۔ مجھے تو سخت حیرت ہے کہ یہ کوئی decadent مذہبی ذہن اپنی guilt کا اظہار کر رہا ہے یا کوئی فلسفی کارِ تعقل میں ہے! ممدوح محترم سے میری گزارش ہو گی کہ وہ اپنی نفسیاتی، اخلاقی اور علمی حیثیت میں امتیاز کرتے ہوئے مجھ سے صرف علمی حیثیت میں خطاب فرمائیں۔ گزارش ہے کہ جب آدمی عقیدے کو عقلی اور عقل کو عقیدہ بنا کر عالم بننے کی کوشش کرے تو اسی طرح کی تحریریں لکھا کرتا ہے۔   جیسا کہ میں نے عرض کیا کہ ممدوح محترم کی تحریر اعتراضات کا مجموعہ ہے، اور اعتراض کی اساس طاقت اور اتھارٹی ہے جو خاص اخلاقیات اور اتفاقی حیثیت سے پیدا ہوتے ہیں۔ اعتراض اور عقلی دلیل قطعی مختلف چیزیں ہیں۔ ہم ان کے اعتراضات کو بالکل ردی سمجھتے ہیں، لیکن عقلی دلیل کو قابل قدر جانتے ہیں جو ان کی تحریر میں عنقا ہوتی ہے۔ وہ خود ہی اس بات کا اعتراف بھی فرماتے ہیں: ”وہ یہ سمجھ رہے ہیں کہ مجھے عقیدے کے رَد کے لیے عقلی دلائل دینے چاہیے تھے، لیکن میں نے نہیں دیے“، یعنی وہ صرف اعتراض ہی کر سکتے ہیں۔ دلائل کے لیے عقل کی ضرورت ہوتی ہے۔ عقیدے کا رد تو دور کی بات ہے، وہ تو کسی عقلی قضیے کے حق میں بھی دلائل دینے کے قابل نہیں ہیں، اسی لیے حاصلات کی شماریات سے باہر نہیں آتے۔ حاصلات کی بنیاد پر ہم یہ ضرور عرض کر سکتے ہیں کہ ان کے پاس سرمایہ ہے، ان کے پاس طاقت ہے، ان کی حیثیت زیادہ ہے، وغیرہ وغیرہ۔ لیکن اس سے موقف کی سچائی پر کوئی دلالت نہیں ہوتی۔ اور اس وقت یہی زیربحث ہے۔ ممدوح محترم کی حالت کو قابل رحم ہی کہا جا سکتا ہے جب وہ فرماتے ہیں: ”دلچسپ نکتہ بہرحال یہ بھی ہے کہ وہ اپنے ہی مطالبات کی مسلسل نفی کرتے چلے جاتے ہیں۔ یعنی میں عقلی دلائل پیش کرتا اور عقیدہ یہ کہہ اٹھتا کہ وہ ان دلائل کو تسلیم ہی نہیں کرتا، کیونکہ عقیدہ پسند نہیں کرتا کہ عقیدے سے ماورا جا کر اس کے خلاف عقلی دلائل پیش کیے جائیں۔ تو پھر مطالبے کی وجہ کیا ہے؟“ یہ وجوہات صرف اس وقت سمجھ آتی ہیں جب آدمی کو متن پڑھنا آتا ہو، استنباط کا طریقہ معلوم ہو، اور دلائل میں ظاہر ہونے والی عقل بھی سلامت ہو۔   عقیدے کے حامل ہونے یا نہ ہونے سے عقل پر exclusive claims کا دعوی ازخود درست نہیں ہو جاتا، جیسا کہ ہمارے ممدوح محترم کی کوشش ہے۔ اگر آنجناب عقیدے کی وجہ سے ہماری پوزیشن کو غیر عقلی قرار دیتے ہیں تو عقلی پوزیشن کا دعویٰ کر کے عقلی دلائل سے تہی ہونا تو کہیں زیادہ غیر عقلی پوزیشن ہے۔  آنجناب کا ایک اور اعتراض ملاحظہ ہو: ”وہ عقل کے علاقے میں عقبی دروازے سے داخل بھی ہونا چاہتے ہیں، کہ کہیں عقیدہ بالکل ہی حماقت کی آماجگاہ نہ بن جائے، لیکن صرف سامنے والے دروازے سے اس وقت باہر نکلنے کے لیے جب پاس دلیل نہیں ہو گی۔“ ہمیں اس بات پر تشویش ہے کہ یہاں عقل اور اعتراض کا موہوم تعلق بھی منقطع ہو گیا ہے۔ ان کی حالت مسلسل بگڑ رہی ہے، فرماتے ہیں: ”اگر وہ اپنی ہی اس بات پر قائم ہیں تو ہمیں یہ بھی بتا دیتے کہ وہ ”جائز علمی بنیادیں“ کون سی ہیں جو عقیدے کی ترجیحات ہیں اور ان کا تجزیہ کرنے سے پہلے ہی یہ کیسے طے کر لیا گیا ہے کہ وہی ’’جائز‘‘ بنیادیں ہیں؟“ چونکہ آنجناب ہر قسم کی عقلی دلیل سے ناواقف ہیں، اس لیے وہ ”جائز علمی بنیادوں“ کے ذکرِ محض اور کسی موقف کی جرح و تنقیح میں امتیاز نہیں کر پا رہے۔ جب آنجناب عقل سے کام لیتے ہوئے ہمیں بتائیں گے کہ کوئی امر علمی طور پر جائز نہیں ہے، تو ہم ان کو عرض کریں گے کہ کیونکر جائز ہے۔ عین یہی امور تو مکالمے میں تنقیح طلب ہوتے ہیں۔ یہاں لگے ہاتھوں ان کی منتہائے عقل بھی ملاحظہ فرما لیں: ”اور مجھے ضرورت ہی کیا ہے کہ میں ان ”جائز“ علمی بنیادوں کو تلاش کروں، محض اس لیے کہ ان کا انکار کروا سکوں۔“ یہاں ان کی حالت بالکل ہی pathetic ہے، اور وہ مکالمے کے آغاز ہی سے انکاری ہیں۔ جعلی اخلاقیات پر مبنی اعتراضات اسی طرح کی نفسیاتی حالت پیدا کرتے ہیں۔ وہ تو اپنے حاصلات کی شماریات میں دلچسپی رکھتے ہیں، اور جب ہم عرض کرتے ہیں کہ بھئی کوئی ٹائی وغیرہ دکھا ہی دو تو فرماتے ہیں کہ جاؤ جاؤ میں نہیں دکھاتا۔ یہ تو بالکل بچگانہ بات کی ہے آنجناب نے۔ اصل میں مذہبی آدمی کی decadence اسی طرح کے شعور پر منتج ہوتی ہے کہ نہ وہ عقیدے کا رہتا ہے اور نہ عقل کا۔  جیسا کہ میں عرض کر چکا کہ وہ اعتراض ہی کر سکتے ہیں، کیونکہ عقل معدوم اور دلائل محذوف ہیں۔ اعتراض مفصل ہو کر تفتیش بن جاتی ہے، اور تفتیش میں دلائل غیر ضروری ہوتے ہیں، وضاحتیں درکار ہوتی ہیں کیونکہ interlocutor کا وجود ہی نہیں ہوتا، بس ملزم سے خطاب ہوتا ہے۔ فرماتے ہیں: ”دوسرا یہ وضاحت بھی درکار تھی کہ کیا انسان کی فکری تاریخ میں عقل نے عقیدے کو زیرِ بحث لاتے ہوئے کبھی عقیدے سے اجازت طلب کی ہے؟ اگر عقل نے عقیدے سے اجازت طلب کی ہے تو عقیدہ اس اجازت نامے پر کیا ”حکم“ صادر کرتا ہے اور عقل نے کب، کہاں اور کیسے عقیدے کے جاری کردہ احکامات کی پابندی کی ہے؟“ یعنی آنجناب کے نزدیک مکالمے کا مطلب ان کا اعتراضات کیے جانا ہے اور ہمارا کام یہ ہے کہ ان کی خدمت میں وضاحتیں پیش کرتے جائیں۔ بہرحال ”انسان کی فکری تاریخ“ سے جو جواہر ریزے وہ نکال لائے ہیں، ان کو وہ ڈھنگ کے اعتراضات بھی نہیں بنا سکے۔ ہمارا سوال یہ ہے کہ کیا اس طویل تاریخ سے انہوں نے کوئی عقل بھی سیکھی ہے؟ اور اگر سیکھی ہے تو وہ کہاں اور کس دلیل میں ظاہر ہے؟ عقل انسانی شعور کا فعال اور پیداکار پرنسپل ہے لیکن عقیدے کے بغیر یہ اپنی فعلیت کا آغاز بھی نہیں کر سکتا۔ ہمارے ممدوح محترم مذہبی عقیدے کے خلاف ہیں، عقیدہ فی نفسہٖ کے خلاف نہیں ہیں۔ یہیں سے عقل کے اساسی مقدمات اور حاصلات کی بحث کا آغاز ہوتا ہے۔ عقل کا گھر اور منزل ایک ہوتی ہے کیونکہ عقل اپنے طریقۂ کار سے جن منتہی نتائج تک پہنچتی ہے وہ اس کے اساسی مقدمات کی انتاجی تشکیل ہی ہوتی ہے۔ عقل عقیدے کی تصدیق کے علاوہ اور کچھ کر نہیں سکتی، یعنی حاصلات عقل مقدمات اساسی کی تصدیق تک محدو ہوتے ہیں۔ چلیے ہم مذہبی عقیدے کی بحث چھوڑ دیتے ہیں، تو آنجناب سے سوال یہی تو ہے کہ عقل کے وہ اساسی مقدمات کیا ہیں، جن کو بنیاد بنا کر وہ اپنی فعلیات کا آغاز کرتی ہے؟ دوسرے لفظوں میں ہمارا سوال یہ ہے کہ عقل اپنی منہاج اور حاصلات علم کے لیے اپنی وجودیات کیونکر متعین کرتی ہے؟ جب عقل کی بات ہو تو وہ وعظ آغاز فرماتے ہیں: ”عقل جدید علوم کی خالق بھی ہے اور اس کا نتیجہ بھی۔ عقل کے حاصلات میں اس کا منہاج پنہاں ہے۔ عقل کے ہاں اس کا معروض موجود ہے، اور عقل اس کا استعمال کرنا بخوبی جانتی ہے۔ عقل کے سامنے جب بھی عقیدے کو لایا جاتا ہے تو عقل اپنا سب سے مؤثر اوزار منطق استعمال کرتی ہے، اور پہلے ہی جھٹکے میں عقیدے کی مسلمات کی نفی کرتی ہے، تاکہ اگلے ہی لمحے عقیدے کو اپنی شبیہ پر ازسرِ نو پیدا کر سکے، اسے کوئی معنی اور سمت دے سکے۔“ خوگر پیکر محسوس نظر حاصلات سے آگے صرف وعظ ہی کرسکتی ہے۔ اپنے واعظانہ تعصبات کو فلسفہ سمجھ لینا ہی اس کا کمال ہے۔ آنجناب سے مکالمے کی بنیاد فلسفے اور سائنس کا falsification کا نظریہ ہے۔ تغلیط کا نظری موقف اور اس کی منہج نہ صرف جدید سائنسی ترقی کی بنیاد ہے بلکہ مذہبی اور اسطوری توہمات وغیرہ سے انسان سے چھٹکارے کا ذریعہ بھی ہے۔ ان توہمات میں سائنس اور فلسفہ کے اساسی مقدمات شامل نہیں ہوتے کیونکہ وہ انہوں نے خود بنائے ہوتے ہیں، اور جب ان کو کوئی خطرہ لاحق ہوتا ہے انہیں تبدیل بھی کر لیا جاتا ہے۔ سائنس کے تغلیط شدہ نظریات کو دیکھیں تو عقل کی کارفرمائی کو بھی درست طور پر سمجھنے میں مدد ملتی ہے۔ ٹامس کون کے پیش کردہ پیراڈائم شفٹ کے نظریے کے بعد اگرچہ تغلیط کا فلسفہ کمزور ہو گیا ہے، کیونکہ پیراڈائم شفٹ کا نظریہ اصلاً عقل سے دستبرداری کا نام ہے۔ اس میں بنیادی بات یہ ہے کہ اگر کسی پہلے سے بنائے گئے پیراڈائم میں عقلی طور پر لاینحل مسائل زیادہ ہو جائیں اور وہ پورے پیراڈائم کو لغو بنا دیں تو اس مشکل زدہ پیراڈائم کو ترک ہی کر دیا جائے اور ایک نیا اور ایسا پیراڈائم سامنے لایا جائے جس میں عقلی طور لاینحل مسائل ابتدا میں موجود نہ ہوں۔   ہماری خوش بختی ہے کہ اپنی فلسفہ دانی سے مستفیض کرانے کے بعد ہمارے فلسفی علم الکلام کی طرف رجوع کرتے ہیں، اور آنجناب کی عقلی مہمات یہاں بھی بدستور ہیں۔ فرماتے ہیں: ”متکلمین کو ’’عقلی نظامِ الٰہیات‘‘ کی تشکیل کی ضرورت ہی نہیں ہونی چاہیے، کیونکہ وہ اپنی مہمل تعبیرات سے باہر نکلنا چاہتے ہیں، اس لیے عقلی علوم کے احیا سے معنی حاصل کرتے ہیں۔ جدید علوم کی روشنی میں عقائد کی حقانیت اور ان کے متعلقہ یا غیر متعلقہ ہونے کا سوال خود عقیدے کی بقا سے جڑا ہوا ہے،خطرے میں اگر کوئی شے ہے، زوال کی علامت اگر کوئی چیز بن کر ابھر رہی ہے، یا انسانیت کے ارتقا کے راستے میں رکاوٹ بن رہی ہے تو وہ خود عقیدہ ہے۔ … … جہاں تک عقیدے کو ”ریشنلائز“ کرنے کا معاملہ ہے تو اس کی گواہی تو متکلمین کی ساری تاریخ فراہم کرتی ہے“۔ عقل کی عدم موجودگی میں اعتراضات کو الزامات بنتے دیر نہیں لگتی۔ آنجناب کو یہ غلط فہمی ہو گئی ہے کہ  عقیدے کو عقل سے اخذ کرنے یا پہلے سے قائم عقیدے  کو rational اور positivist بنا دینے میں شاید کوئی فرق ہے۔ علم الکلام کی بنیادی بحث واجب الوجود کی ہے، اور اسی بحث میں عقلِ انسانی کی تحدیدات قائم ہو کر مکمل ہو جاتی ہیں اور علم الکلام کے بنیادی مقاصد پورے ہو جاتے ہیں۔ اگر آنجناب کی یہ بات درست ہو اور اسے تسلیم کر لیا جائے کہ علم الکلام کا بنیادی مقصد عقیدے کو rationalize کرنا ہے تو ساری بحث ہی ختم ہو جاتی ہے، اور ان کی طرف سے عقیدے کو عقل کے حضور پیش کرنے کی ساری سرگرمی ہی لغو قرار پاتی ہے۔ علمی تضاد اسی کا نام ہے۔  گزارش ہے کہ ایمان صرف ضمناً ایک علمی یا عقلی قضیہ ہے۔ ایمان ایک فیصلہ ہے جس میں act of will انسان کی مکمل وجودی پوزیشن کا مظہر ہوتا ہے، اور انسانی عمل کو ریشنل کہنا یا اس کو rationality کے دائرے تک محدود سمجھنا عقل اور علوم سے قطعی بے خبری پر دلالت کرتا ہے۔ rational act ایک oxymoron ہے۔ عقلی مباحث صرف خبر غیب تک محدود ہوتے ہیں، اور ان میں بھی بنیادی مبحث امکانِ وحی کا ہے۔ عقیدے کے حوالے سے عقلی موقف صرف اس وقت قابل اعتنا ہو سکتا ہے جب وحی کے عدم امکان کو ثابت کر  دیا جائے۔ عقیدے کے لیے عقلی دلائل کا مطالبہ کرنا ایسے ہی ہے جیسے سورج کے لیے عقلی دلائل مانگے جائیں، آفتاب آمد آفتابی را دلیل۔ جس طرح فلسفے کا ایک بنیادی سوال ہے کہ:  Why is there something rather than nothing? اس سوال کی بنیاد یہ ہے کہ ہونا اور پھر معدوم ہو جانا غیر عقلی ہے، جبکہ سرے سے نہ ہونا عقلی ہے، یعنی کائنات کا وجود عقلی موقف کے علی الرغم ہے تاکہ عقل یہ جان سکے کہ ھو الظاھر اور اس میں اپنی حیثیت کا تعین کر سکے۔ اسی طرح عقل کے علی الرغم ھو الباطن عقیدے میں ظاہر ہے۔ لیکن جدید عقل شعور اور وجود کے بنیادی مسائل سے منہ موڑ کر برات میں بکھیرے ہوئے سکوں کو جمع کرنے میں زیادہ دلچسپی رکھتی ہے اور انہیں یہ اپنے حاصلات بتانے پر بضد بھی ہے۔ ہمیں اس امر کا پورا یقین ہے کہ حضور علیہ الصلوۃ و السلام نعوذ باللہ کسی مابعد الطبیعیات یا کسی علم الکلام یا کسی سائنس کے ساتھ مبعوث نہیں ہوئے۔ آپ جس ہدایت کے ساتھ مبعوث ہوئے ہیں وہ آج بھی اپنی مبادیات و جزیات میں واضح ہے۔ مذہبی آدمی کو اپنے عقیدے کے بارے میں کوئی غلط فہمی نہیں کہ وہ کیا ہے۔ ہاں یہ ضرور ہے جس طرح ایک مذہبی آدمی کو اپنے ممدوح فلسفی سے مکالمہ کرنے کی ضرورت پڑ سکتی ہے تاکہ مایۂ عقل دیکھا جا سکے، اسی طرح کسی کلامی یا مابعد الطبیعیاتی یا عرفانی سے بھی گفتگو کا موقع پیدا ہو سکتا ہے۔ اس میں کیا مسئلہ ہے؟ جیسا کہ میں نے عرض کیا کہ اساسی مقدمات/ وجودی موقف/ اقدار کا مسئلہ عقل کے لیے لاینحل ہے، اور ان کا ذکر ہوتے ہی اس کو دورہ ہو جاتا ہے۔ فرماتے ہیں: ”یہی وہ خود ساختہ مگر فیصلہ کُن نکتہ ہے جہاں عقیدہ پرست عقل دشمنی میں اپنی آخری حدوں کو چھو لیتا ہے، اور انسان اور اس کے وجود سے متعلق کسی بھی انسانی قدر کو تسلیم کرنے سے انکار کرتا ہے۔ وہ اس کے اپنے وجود سے جڑے ہوئے معنی کو اس کی ذات سے حذف کرکے کسی اور شے کے سپرد کر دیتا ہے۔ عقیدہ پرست چونکہ فلسفیانہ علوم کی بنیادوں سے بھی نابلد ہوتے ہیں اس لیے یکسر فراموش کر دیتے ہیں کہ اخلاقی، جمالیاتی اور علمیاتی سطح پر ’’تعین قدر‘‘ کا سارا قضیہ ہی فلسفے کی ایک شاخ ’’ایگزیالوجی‘‘ سے جُڑا ہوا ہے، جبکہ سارے ہی علوم اور ان کی دریافت کا عمل بذاتِ خود قابل قدر ہے”۔ آپ بھی اس پیراگراف کا لطف لیجیے کہ جا اینجا است۔ ہمارے ممدوح محترم صاحبِ کمال تو یقیناً ہیں، لیکن  صاحبِ جمال بھی کچھ کم نہیں۔ یہ عقل کا ٹنٹا انہوں نے نہ جانے کہاں سے پال لیا، ان کی عقلی ترقی کے لیے تو غصہ ہی کافی تھا۔ یہ بھی خوب ہے کہ  ”عقیدہ پرست چونکہ فلسفیانہ علوم کی بنیادوں سے بھی نابلد ہوتے ہیں“ اور آنجناب تو بالکل ایسے نہیں ہیں، تو اقداری شعور (Axiological Consciousness) سے ان کی واقفیت ملاحظہ فرمائیے اور سر دھنیے۔ اگر ممدوح محترم کو ناگواری نہ ہو تو عرض ہے کہ ہم ایسے ”عقلی کمالات“ پر بھی سبحان اللہ ہی کہتے ہیں۔  ۔۔

##############################
https://www.facebook.com/mohammaddin.jauhar.7/posts/1215630128828971
محترم عمران شاہد بھنڈر سے گزارش  اور وہ یہ ہے کہ آپ کا جواب تو آ چکا اور میرا جواب ابھی آنا تھا کہ آپ نے ایک اور پوسٹ لگا دی۔ میری آپ سے درخواست ہو گی کہ اتنی جلدی نہ کریں، اور میری پوسٹ کا اتنظار فرمائیں۔ یہ تو مستقل اور اہم مباحث ہیں اور کار جاریہ کی طرح آگے بڑھیں گے۔ کسی عذر یا طلبِ رعایت کے بغیر، صرف اطلاعاً عرض کرنا چاہتا ہوں کہ میری صحت بہت زیادہ precarious  ہے اور یٹھ کر لکھنا یا کام کرنا اکثر ممکن نہیں ہوتا، اور یہ امر تاخیر کا باعث بنتا ہے۔ پھر یہ بھی ہے کہ لیٹے لیٹے آدمی کتنا کچھ لکھ سکتاہے۔ آنجناب کے ساتھ مکالمے کو میں بہت قیمتی اور ضروری خیال کرتا ہوں، تو اس میں اس طرح کی تاخیر کو بوجوہ گوارا کرنے کی کشادہ دلی ضرور ہونی چاہیے۔ اس کی ایک صورت یہ ہو سکتی ہے کہ آپ میرے لیے کم از کم دن مقرر فرما دیں جن میں میرے لیے جواب دینا ضروری ہو۔  اگر پوسٹیں اس طرح cross ہوں گی تو اس مکالمے کی افادیت کم ہو جائے گی اور ہم بھی آپ کے فلسفیانہ علم سے فائدہ نہیں اٹھا سکیں گے۔ میری گزارش معمولی سی ہے اور آپ پر کوئی گراں بھی نہیں ہو گی۔ آپ آسانی سے اس کی کوئی ایسی ترتیب بنا سکتے ہیں جس میں مجھے صحت کی وجہ سے مشقت نہ اٹھانی پڑے کیونکہ فوراً جواب دینے میں واحد رکاوٹ میرا وہی مسئلہ ہے جو میں نے عرض کیا۔
