
##############################
https://web.facebook.com/faisal.shahzad.1253236/posts/3046482662047523
صرف ایکسپو کے لیے پیکج آج اور کل. ....... (ایکسپو کے بعد ااس سے بڑا پیکج ہو گا ان شاء اللہ تعالیٰ) گھر بیٹھے تینوں ناول منگوانے کے لیے اس نمبر (03424198208) پر اپنا ایڈریس واٹس ایپ کیجیے گا. محمد فیصل شہزاد

##############################
https://web.facebook.com/faisal.shahzad.1253236/posts/3041986135830509
ولن سے ہیرو بننے کا طریقہ! ٭٭٭٭٭٭٭٭٭ صبح کا وقت تھا۔ ہلکی ہلکی نرم خنک ہوا چل رہی تھی۔ رات کن من کن من اور رم جھم رم جھم بارش برسی تھی جس کا ترنم تاحال ہمارے شعور کے کسی کونے کھدرے میں سر اور تال کے ساتھ گونج رہا تھا۔ ہم جو فجر کے بعد سے میٹھی نیند کے مزے لوٹ رہے تھے، اب ناشتے کی شدید طلب محسوس کرنے لگے تھے، چناں چہ جبـلی تقاضوں کے مطابق ہم بیگم کی جانب متوجہ ہوئے جو کمبل میں تہہ ہوکر مطالعے میں منہمک تھیں۔ آپ جانتے ہیں کہ کسی کے شغل میں ٹانگ اڑانا، تہذیب کے خلاف ہے، خاص طور پر ناشتے کے وقت کسی کو تنگ نہیں کرنا چاہیے،خواہ وہ آپ کی’’بیگم‘‘ ہی کیوں نہ ہوں۔  سو بیگم کو مطالعے میں مصروف دیکھ کر ہم اس الجھن میں گرفتار ہوگئے کہ مشرقی تہذیب کی رعایت کی جائے یا جبلت کی پکار پر لبیک کہتے ہوئے بیگم سے ناشتے کی فرمائش کی جائے؟ زمانے کی ستم ایجاد طبیعت سے آگاہ شوہر حضرات جانتے ہیں کہ’’بیگم کی فرمائش‘‘ مردِ مومن کے لیے’’اعمال‘‘میں کیا درجہ رکھتی ہے؟ اس کے برخلاف ’’بیگم سے فرمائش‘‘عرفِ عام میں ایک بے نتیجہ اور میزانِ منطق میں بے وزن عمل ہے جس کے مابعد مضر اثرات کا خود شوہر ذمے دار ہوتا ہے۔ بالآخر مردِ ناداں کی جبلت مشرقی تہذیب پر غالب آگئی اور ہم نے فرمائش کی ٹھان ہی لی۔ گلا کھنکھارتے ہوئے محتاط لہجے میں کہا: ’’بیگم !آپ کے فرائضِ منصبی کا تقاضا ہے کہ ناشتا عند الطلب پیش کیا جائے۔‘‘ ٹھنک کر کہنے لگیں: ’’آپ بھی کمال کرتے ہیں۔ کہانی سنسنی خیز مرحلے میں ہے، ولن ناراض ہوکر گھر سے جاچکا اور ہیروئن کے موتی سے آنسو اس کے رخسار بھگو چکے، اس مرحلے پر بے چاری ہیروئن کو کون سنگ دل تنہا چھوڑ سکتا ہے۔ کم سے کم مجھ سی رقیق القلب تو ہرگز نہیں۔‘‘ ہم نے کہا ’’بیگم! آپ ادبی روایت سے انحراف کررہی ہیں۔ ہیروئن کے ساتھ ہیرو ہوتا ہے ولن نہیں، آج تک کسی ہیروئن نے ولن کے لیے اِس طرح آنسو نہیں بہائے۔‘‘ فرمانے لگیں: ’’آدمیوں کے لکھے ہوئے ادب کا حقیقت سے کوئی تعلق نہیں ہوتا۔ یہ ایک عورت ہی جان سکتی ہے کہ کون سا آدمی ہیرو ہے اور کون سا آدمی ولن ۔‘‘ ہم نے پوچھا: ’’آدمی سے آپ کیا مراد لیتی ہیں؟‘‘ حیران ہوکر کہنے لگیں: ’’یہ بھی کوئی پوچھنے کی بات ہے؟‘‘ ہم نے ذرا جز بز ہوکر دریافت کیا۔ ’’ہم بھی تو آپ کے آدمی کہلاتے ہیں۔ کیا آدمی سے مراد شوہر حضرات ہیں؟‘‘ ناراض سے انداز میں ہمیں دیکھنے لگیں۔ ہم نے حلق تک آنے والی کڑواہٹ پر ہلکی سے مسکراہٹ کی مدد سے قابو پایا اور عرض کیا: ’’کیا آپ خود کو آدمیوں کی صنف میں شمار نہیں کرتیں؟ آخر آپ بھی تو آدم ہی کی اولاد ہیں۔‘‘ بولیں: ’’آدمیوں کی یہی تو عادت ہوتی ہے کہ بات کو کہاں سے کہاں لے جاتے ہیں۔ وہ بے چاری ہیروئن بھی اسی لیے تو رو رہی ہے۔‘‘ ہم نے عرض کیا۔ ’’وہ ولن اس کا آدمی ہے کیا؟‘‘ کہنے لگیں۔’’اور نہیں تو کیا؟‘‘  ہم نے تصدیق چاہی: ’’ا س کا مطلب ہے کہ آدمی سے مراد آپ کے نزدیک شوہر ہے۔ ایم آئی رائٹ؟ ‘‘ کہنے لگیں۔ ’’آدمی ہوتے ہی ایسے ہیں۔ ‘‘ ہم نے عاجز آکر کہا۔ ’’آخر آدمیوں کا قصور کیا ہے ؟‘‘ کہنے لگیں۔ ’’بے حقیقت باتیں لکھتے رہتے ہیں۔‘‘ ہم نے تنگ آ کر کہا:’’بیگم ! ہمیں بھوک لگ رہی ہے، ناشتا درکار ہے۔ ‘‘ بولیں۔’’تو پھر فضول بحث کیو ں کررہے ہیں؟‘‘ ہم نے بے چارگی سے کہا: ’’فضول بحث ہم کر رہے ہیں؟ ہم نے بس اتنا ہی پوچھا تھا کہ آدمی سے آپ کی کیا مراد ہے؟ کیا آدمی آپ کے نزدیک انسان نہیں ہوتے؟‘‘ شرارتی سے انداز میں بولیں: ’’اور نہیں تو کیا۔ چچا غالب تو پہلے ہی یہ بات بتا چکے ہیں۔ آپ نے سنا نہیں، آدمی کو بھی میسر نہیں انساں ہونا……‘‘ ’’تو کیا آپ ہمیں انسان نہیں سمجھتیں؟‘‘ بولیں:’’جو آدمی انسان نہیں ہوتا ،وہ ولن ہوتا ہے ،ہیرو نہیں۔‘‘ ہم نے شکست تسلیم کرنے میں ہی عافیت جانی اور کہا۔ ’’اچھا تو بتائیے یہ بندہ ناچیز کیسے ہیرو بن سکتا ہے؟‘‘ بس جی یہ سننا تھا کہ محترمہ کے چہرے پر بہار آ گئی۔ مسکرا کر بولیں: ’’موسم کتنا سہانا ہے، خراماں خراماں صبح کی لطافت سے لطف اندوز ہوتے ہوئے بازار جائیے اور مزے دار سا ناشتا لے آئیے! ہم دونوں ناشتہ بھی کرلیں گے اور میری ادھوری کہانی کے ساتھ آپ کی کہانی بھی مکمل ہوجائے گی، آپ بھی ہیرو بن جائیں گے!!!‘‘ ہم چپ چاپ انھیں دیکھتے رہ گئے اور بس دیکھتے ہی چلے گئے۔ ٭٭٭ بابا ٹنڈوآدمی

##############################
https://web.facebook.com/faisal.shahzad.1253236/posts/3061791690516620
میرے موٹے  کے لیے دعا کر دیجیے! ٭٭٭٭٭٭٭٭٭٭٭٭٭ مرض کسی کو بھی لگ جائے، دکھ ہوتا ہے۔ مگر کسی زندگی سے بھرپور، جوان رعنا کو کوئی موذی مرض چمٹ جائے تو دل خون کے آنسو روتا ہے۔ ہر وقت ہنسی کے شگوفے کھلاتی، جان دار، کھنک دار کھلکھلاتی آواز میں نقاہت بولنے لگے تو دل ڈوبنے لگتا ہے۔ نت نئے مزیدار کھانوں کا خاص ذوق وشوق رکھنے والا کوئی دوست کہ خوش خوراکی جس کی اطراف عالم میں مشہور ہو، وہ پرہیزی پھیکے کھانے، چڑیا کی مقدار میں نگلنے پر مجبور ہو جائےتو کلیجہ منہ کو آنے لگتا ہے۔ جی ہاں! ہمارا یار طرح دار… شوخ و شنگ دلدار… بڑی بڑی باتوں کو ایک فلک شگاف قہقہے میں اڑا دینے والی زندہ دل سرکار… ناتواں قلم …بکری والا… اور ہم تین دوستوں کا ’’موٹا‘‘ سخت بیمار ہے۔ ناتواں قلم کا قلم توخیر ناتواں کبھی نہ تھا، وہ خود بھی توانائی سے بھرا ہوا گویا اک پہلوان دکھتا تھا۔ ہم تو سچی بات ہے جب جب مبتلائے ڈپریشن ہوئے، اس کی صحبت میں چند لمحے گزارنے کی تگ ودو کیے کہ اس کی جاندار آواز سنتے ہی سخت سے سخت ڈپریشن اڑن چھو ہو جاتا تھا… وہ پہلوان اب مگر بہت ناتواں ہو گیا ہے!!! گرچہ یہ اس کی ول پاور ہی ہے، دل ودماغ میں بھری توانائیاں ہی ہیں کہ سرطان جیسے سخت مرض کو بڑی بہادری سے پچھاڑ رہا۔ اور صد شکر کہ رپورٹس حوصلہ افزا بھی آرہیں مگر دل سخت ملول ہے… سو آج سوچا کہ اس کے منع کرنے کے باوجود دعا کی آپ سبھی دوستوں سے درخواست کی جائے…! کہ بلاشبہ فرینڈ لسٹ میں کئی مستجاب الدعوات گمنام موجود ہیں۔ تو دوستو! پوسٹ پڑھ کر ایک بار تو اپنے ناتواں قلم کے لیے دعا کردو کہ اللہ اسے ایسی صحت کاملہ عطا فرما دے کہ ہماری سماعتیں جو اس کے کان پھاڑ قہقہوں کو ترس سی گئی ہیں، دوبارہ آباد ہو جائیں۔ ٭٭٭ محمد فیصل شہزاد

##############################
https://web.facebook.com/faisal.shahzad.1253236/posts/3086347888061000
عدالتی فیصلہ! ٭٭٭٭٭٭٭ کیسی حیرت کی بات ہے ناں کہ آسیہ مسیح کیس میں عدالت کےعدل کی تسبیح پڑھتے لبرلز، جنید حفیظ ملعون کی سزا کے خلاف سازشی تھیوریاں پھیلا رہے اور کتنے تعجب کی بات ہے ناں کہ آسیہ مسیح کیس میں عدالتی فیصلے کو سازش تھیوری قرار دینے والے دین پسند آج عدالت کے فیصلے کی حرمت بیان کر رہے! ہم تو بھئی اب پورے شرح صدر کے ساتھ سازشی تھیوریوں کو دین اسلام کی روح کے خلاف سمجھتے ہیں۔ اسلام ہم سے کسی بھی معاملے میں پورا یقین اور اطمینان چاہتا ہے، شکوک پر کوئی حکم نہیں لگاتا۔ سو ہم تو پہلے کیس میں بھی عدالت کے فیصلے کو تسلیم کیے تھے اور آج بھی۔ ٭ میں نے الحمدللہ سال ڈیڑھ پہلے ہی اپنے لیے یہ طے کر لیا تھا کہ جب تک میں کسی بھی جرم کا وقوع اپنی آنکھوں سے دیکھ اور کانوں سے سن نہ لوں گا… محض جرم کی خبر پر آئندہ کسی بھی ملزم کو مجرم ڈیکلیئر کرنے کی ہرگز جرات نہ کروں گا۔ اس دن میں نے یہ طے کر لیا کہ جرم و سزا کے کسی بھی معاملے میں آج سے میرے کان، آنکھیں اور پھر زبان بھی بس یہی دنیوی عدالتیں ہوں گی۔ ہاں دماغ کو اجازت ہے کہ وہ کوئی بھی تجزیہ آزادی سے کرتا رہے، مگرزبان سے بہرحال ہم وہی کہیں گے جوعدالت کا فیصلہ ہو گا۔ حتی کہ ہمیں یہ حق الیقین ہو جائے کہ فلاں معاملے میں انصاف نہیں ہوا… تو پھر ہمیں چاہیے کہ فیس بکی اسٹیٹس ڈال کربنا ثبوت محض شور مچانے کی بجائے ذرا ہمت کریں اور ثبوت اکٹھے کر کے اگلی عدالت میں اس فیصلے کے خلاف جائیں…! یا پھر باشعور اور متدین اہل وطن کا کوئی اکٹھ دلائل کی بنیاد پراس عدالتی فیصلے کے خلاف ہوجائے تو بھی ہم اس شرط پر ان کے ساتھ جا کھڑے ہوں کہ وہ محض بیانات نہ داغیں گے بلکہ اگلی عدالت میں جم کر پچھلے فیصلے کے خلاف لڑیں گے اور ملزم کو مجرم ثابت کریں گے۔ دونوں صورتوں میں آخری عدالت میں جو فیصلہ ہو، اسے بہرحال ہم تسلیم کریں گے۔ لیکن اگر ہم خود اپنی جگہ سے ہلتے نہیں…کھابے دعوتیں ہماری کم ہوتی نہیں اور اسٹیٹس پہ اسٹیٹس ہمارے دہائیاں دیتے، روتے کرلاتے اپ لوڈ ہوتے رہیں… نیز ملک عزیز کے جمیع علماکرام یا وطن کا کوئی اور انصاف پسند گروہ بھی اس فیصلے کے خلاف عدالت میں نہیں جا رہا…محض اخباری بیان دے رہا، تب بھی انتشار پھیلا کر گناہ گار ہونے کی بجائے عدالت کا جو بھی فیصلہ ہوگا، ہم وہ تسلیم کریں گے۔ مثال کے طور پرتوہین کےکا کوئی کیس رجسٹرڈ ہوا اور اس کیس سے متعلق میرا کوئی ذاتی مشاہدہ یا کوئی ذاتی تحقیق نہیں اب سیشن عدالت نے جرح کے بعد توہین کے اس ملزم کو مجرم ثابت کر دیا تو وہ میرے لیے ملعون ہے۔ میرا مطالبہ ہوگا کہ اسے عبرت کا نشان بنا دیا جائے۔ لیکن اگر اگلی عدالت ہائی کورٹ نے ناکافی شواہد کی بنا پر اس مجرم کو باعزت بری کر دیا تو وہی شخص میرے لیے محترم ہو جائے گا۔ بلکہ اب میرا مطالبہ ہوگا کہ اگر الزام لگانے والے نے جان بوجھ کر ملزم پر بہتان لگایا تو نہ صرف اسے بہتان کی سزا دی جائے بلکہ توہین رسالت کا طوق اب اس کے گلے میں ڈال کر اسے ہی لٹکا دیا جائے۔ مگر پھر وہ کیس اگلی عدالت سپریم کورٹ میں چلا جائے  اور سپریم کورٹ ایک بار پھر جرح کرتے ہوئے اسے مجرم قرار دے دے تو وہ شخص ایک بار پھر میرے لیے ملعون ہے۔ غور کرنے کا مقام ہے کہ شمالی آئر لینڈ میں بیٹھا ہوا ایک شخص بھلا کس بنیاد پر ملتان میں ہوئے توہین کے ایک مبینہ وقوعے کو سازش قرار دے کر معززعدالت پر الزام دھر سکتا ہے کہ مذہبی جنونیوں کے دباؤ کی بنا پر انصاف کی دھجیاں اڑا دی گئیں۔ اور کراچی کے ایک صاحب جو دن رات اپنے روزگار کے جھمیلوں میں اور دوستوں کے ساتھ موج مستیوں میں مصروف ہیں، وہ کیسے ہزارہا میل دور کسی قصبے سے منسوب کسی وقوعے کو سچ ڈیکلیئر کر کے ٹھنڈے کمرے میں بیٹھ، بواسطہ مشین فیصلے صادر کر سکتے ہیں کہ سازش ہوئی ہے اور باہر کے دباؤ کی وجہ سے گستاخ کو چھوڑ دیا گیا ہے…؟! کیا شمالی آئر لینڈ کے شہری کی لبرل اخلاقیات میں ایک جمہوری ملک کی آزاد عدالتوں کے فیصلے کا کوئی احترام نہیں ہے؟  اور کیا کراچی کے وہ مجاہد صاحب اپنے ہوائی موقف کو شرعی طور پر ٹھیک سمجھتے ہیں؟ اور انھیں آخرت میں سخت مواخدہ کیے جانے کا کوئی خدشہ نہیں ہے؟ سو دوستو! تمھاری تم جانو، میں تو خود کو اب ظاہر کا ہی مکلف سمجھتا ہوں۔  ججوں، وکیلوں اورعدالت کی نیت ماپنے کا میرے پاس کوئی بیرومیٹر نہیں۔ اگر وہ غلط فیصلہ دیتے ہیں تو دلوں کے حال سے بخوبی واقف اللہ میاں کی سخت پکڑ میں ضرور آئیں گے۔ سوقصہ مختصر جنید حفیظ لعنتی ہے کیوں کہ عدالت میں اس پر یہ بدترین جرم ثابت ہوا ہے۔ (اور خود کیس کی تفصیلات پڑھ کر میرے ذاتی تجزیے میں بھی وہ مجرم ثابت ہوتا ہے) لیکن… اگر آنے والے کل میں شواہد کی بنیاد پر اگلی عدالت کا فیصلہ یہ آ جائے کہ وہ  بےقصور ہے تو ہم اس وقت تک اسے آفیشلی بےقصور ہی سمجھیں گے جب تک ہمارے علماء، قانون دان، تمام گواہان وعینی شاہدین، سب مل کر پورے ثبوتوں کے ساتھ اگلی عدالت کا دروازہ نہ کھٹکھٹائیں اور ملزم کو ایک بار پھر مجرم ثابت نہ کردیں۔ سو اس وقت تک چاہے ہمارے سینے میں بیٹھا مفتی، دماغ کی ڈائری میں جو بھی فیصلہ لکھتا ہو، زبان و قلم سے ہم بہرحال وہی کہیں گے جو قاضی کہتا ہو گا۔ ٭٭٭ محمد فیصل شہزاد

##############################
https://web.facebook.com/faisal.shahzad.1253236/posts/3084217241607398
ہمیں حساب کتاب کا ایک آسان سا بزنس پروگرام چاہیے۔ بہت بڑا بزنس نہیں ہے، ایک چھوٹا سا کتابوں کا کاروبار ہے جس کے دو شریک ہیں۔ کوئی ایسا پروگرام جو ہینڈل کرنے میں اتنا آسان ہو کہ مالیات سے ناواقف بھی آرام سے چلا سکے۔ ہماری فرینڈ لسٹ میں کوئی ایسا دوست ہے جو مناسب معاوضے میں ہمیں ایسا پروگرام بنا دے اور جسے گوگل شیٹ کی طرح دونوں شریک دیکھ اور اپ ڈیٹ بھی کر سکیں؟ اگر کوئی ایسا ہیرا ہے تو ان باکس رابطہ کرکے  ہم سے کام سمجھ لے۔ اگر کراچی کا ہو تو دفتر آ کر ایک چائے پی لے۔ بہت شکریہ! محمد فیصل شہزاد

##############################
https://web.facebook.com/faisal.shahzad.1253236/posts/3088312684531187
اداکاری ٭٭٭٭ اگر رکشے والااول وہلے میں ہی دوگنا کرایہ بتانے کی بجائے جائز مناسب کرایہ بتا دے تو کبھی بھی فورا قبول نہ کریں۔ بلکہ اک ذرا سوچنے کی اداکاری کرتے ہوئے کم ازکم یہ ضرور کہیں: ’’یہ مناسب ہے؟… کچھ زیادہ نہیں؟‘‘ وہ شروع ہو جائے گا: ’’ارے نہیں صاحب…………الخ بس پھر اس پر گویا احسان کرتے ہوئے بیٹھ جائیں۔  لیکن اگر آپ بنا کچھ کہے خوشی خوشی بیٹھ گئے تووہ فورا کھٹک جائے گا۔ پھر یا تو وہ بہانہ بنا کر آپ کو لے ہی نہ جائے گا، یا چل پڑا تو پھر آپ کا سفر بہت برا گزرے گا۔ پاکستانی بارگیننگ نفسیات کو سمجھے کہ نہیں سمجھے؟ 😉 بابا ٹنڈوآدمی

##############################
https://web.facebook.com/faisal.shahzad.1253236/posts/3088277961201326
فیس سیونگ! ٭٭٭٭٭ رکشے والے نے کلے میں نسوارکیا دبائی، گویا رکشے کو ایڑ لگا دی۔ رکشہ ہوا میں اڑنے لگا۔ رفتار جب اسی کو چھونے لگی تو ہمیں برے برے خیال آ کر گھبراہٹ ہونے لگی۔ تب ہم نے کچھ کراہتے ہوئےاس سے کہا: ’’بھائی صاحب! ہماری کمر میں کچھ تکلیف ہے، براہ کرم آہستہ چلائیے، جھٹکے لگ رہے ہیں…‘‘ اس نے معذرت کرتے ہوئے فورا رفتار کم کر دی۔ آپ کیا سمجھے؟ بابے کی یہ بات کمر سیونگ تھی یا فیس سیونگ؟ 😉

##############################
https://web.facebook.com/faisal.shahzad.1253236/posts/3091061784256277
وجہ تاخیر! ٭٭٭٭٭ دوست اعتراض کرتے  ہیں کہ آپ بہت عرصے میں ایک کتاب چھاپتے ہیں۔ یہ کیسا پبلی کیشن ادارہ ہے؟ جی ہاں! بات تو بالکل درست ہے، اس سے اندازہ کیجیے کہ 2015 سے2019 فروری  تک پانچ برسوں میں ہم نے صرف 7 کتابیں ترتیب دیں اور شائع کیں۔ مگر ذرا آپ ایک نظر ان کی مقبولیت پرتو ڈالیے: دعا…(21000  فروخت) سائبان…(14000  فروخت) رسم ہی تو ہے… از سارہ الیاس(تین ایڈیشن) معشوقہ پنجاب … از ظفر جی (تین ایڈیشن) ایک پولیس آفیسر کی ڈائری… از آئی جی غلام رسول زاہد(سال میں دو ایڈیشن) یادوں کے جگنو… از پروفیسر محمد اسلم بیگ(سال میں دو ایڈیشن) عورت کہانی… از قرات گلستان(6 ماہ میں دو ایڈیشن) ٭ نیز رواں سال 2019 میں ہم نے مارچ سے دسمبر تک یعنی دس ماہ میں  صرف سات کتابیں شائع کیں مگر ان کتابوں پر بھی ایک نظر ڈالتے چلیے: 1)…سفید گیند از سید بلال پاشا (بچوں کی کہانیوں کے اس مشہور مجموعے کا چھے ماہ بعد دوسرا ایڈیشن پرنٹ ہو رہا ہے) 2)…یوکے ٹو پی کے از ساجدہ غلام محمد مانچسٹر(الحاد پر مشہور ناول کا صرف دو مہینے بعد دوسرا ایڈیشن پرنٹ ہو رہا ہے) 3)…عشق کے قیدی از ظفر جی (ختم نبوت پر مشہوراس ناول کا صرف ایک مہینے بعد دوسرا ایڈیشن پرنٹ ہو رہا ہے) 4)…آئیے سائنس دان بنیں (سائنسی تجرباتی سیٹ دو ماہ میں نصف ایڈیشن ختم ہے اور ایک بڑے اسکول سسٹم کے نصاب میں لے لیا گیا ہے) 5)…ڈوکیومینٹری: تاریخ و ارتقاء از ناظم الدین (اس کتاب کو بھی میڈیا سائنس کے نصاب میں داخل کیا جا رہا ہے) 6)…میاں بلاقی کے کارنامے از جاوید بسام (بچوں کے مشہور کردارپر یہ کتاب بھی بک فیئر میں بہت پسند کی گئی الحمدللہ) 7)…رائز اینڈ فال آ ف ڈائناسارڈائناسٹی(انگریزی) از ڈاکٹر مجاہد ملائشیا (یہاں پر تو نہیں، ملائشیا میں اس کی سیل اچھی ہوئی) ٭ سو دوستو! بے شک پبلشنگ کی یہ رفتار کچھوے کی رفتار سے بھی کم ہے، لیکن ہم نے شروع سے ہی معیار پر توجہ رکھی ہے، مقدار پر نہیں۔  ہر لحاظ سے معیاری کتاب۔ مواد کے اعتبار سے بھی اور پیش کش کے اعتبار سے بھی، ہمارا عزم ہے۔ ہم منتخب کتابیں ہی چھاپنے کا ارادہ رکھتے ہیں،وہ جو ہمیں اول خود پسند آ جائیں، پھر ان کی ڈیزائننگ، کاغذ، پرنٹنگ ہر لحاظ سے ان کا معیار اعلی چاہتے ہیں، چاہے پھر نفع بظاہر کم ہو، پروا نہیں! امید ہے بابے کی وضاحت قابل اطمینان ہو گی۔ 😍 ٭٭٭ بابا ٹنڈوآدمی

##############################
https://web.facebook.com/faisal.shahzad.1253236/posts/3090976477598141
آشیانہ پبلی کیشن کی نئی کتاب ڈوکیومینٹری… تاریخ و ارتقاء ٭٭٭ کتاب کے مصنف جناب ناظم الدین صاحب ہیں، جو پچھلے 50 برسوں سے ڈوکیومینٹری بنا رہے ہیں۔ آپ کے کریڈٹ میں متعدد ایسی شاہکار ڈوکیومینٹریز ہیں، جنھوں نے پاکستان کا نام دنیا بھر میں روشن کیا اور متعدد عالمی ایوارڈ حاصل کیے۔ سو ہم کم ازکم پاکستان کی حد تک انھیں بابائے ڈوکیومینٹری کہہ سکتے ہیں۔ ☺️ 15 دسمبر کو آرٹس کونسل کراچی میں کتاب کی شاندار تقریب پذیرائی ہوئی۔ شرکاء محفل میں پاکستان ٹیلی ویژن کے سنہری دور کے  بوڑھے بوڑھے معروف ناموں کے سنگ، اس دور کے سنہری اور جواں نام محمد فیصل شہزاد اور اعظم طارق کوہستانی بھی دکھائی دیے۔ 🥰 بہت خوشگوار محفل رہی۔ جناب اقبال لطیف صاحب نے بہت ہی شگفتہ انداز میں خوبصورت میزبانی کی، کئی چینلز اور اخبارات نے کتاب اور صاحب کتاب کو بہترین کوریج دی۔ سب سے بڑی بات ہم نے اس مجمع میں یہ دیکھی کہ سب نے ہی، حتا کہ مصنف کے اہل خانہ نے بھی کتاب خریدنے کا اعزاز حاصل کیا۔ اعزازی کاپی کے چکر میں کوئی نہ رہا۔ یہ بات سیکھنے اور یاد رکھنے کی ہے، خواتین پلو سے اور مرد دامن سے باندھ لیں! 😁 کتاب کی قیمت: پاکستانی ایڈیشن: 650 روپے کینیڈین ایڈیشن: 25 ڈالر ٭ محمد فیصل شہزاد

##############################
https://web.facebook.com/faisal.shahzad.1253236/posts/3120156351346820
گیارہ بجے ہمارے موٹے کا جنازہ ہے! کراچی کے احباب اگر پہنچ سکیں دوست کی آخری آرام گاہ تک ہم سفر ہونے کو تو اس کی روح خوش ہو گی. نیو میانوالی کالونی، بلال مسجد اس واٹس ایپ نمبر پر رابطہ کر کے لوکیشن لے لیجیے، 03023355995

##############################
https://www.facebook.com/faisal.shahzad.1253236/posts/3179462085416246
یہ کوئی حدیث نہیں مگر ہمارا وجدان کہتا ہے کہ نناوے فیصد مسجد کمیٹی والے  دوسرے گناہ گار مسلمانوں سے ستر سال قبل جہنم میں جائیں گے! اچھا ہماری فہرست دوستاں میں موجود اچھے اچھے مسجد کمیٹی والے بھائی ہرگز ناراض نہ ہوں وہ ایک فیصد میں اپنے آپ کو گن لیں جو ہمارے خیال کے مطابق دوسرے جنتی مسلمانوں سے ستر سال قبل جنت میں جائیں گے ان شاء اللہ! 😊

##############################
https://www.facebook.com/faisal.shahzad.1253236/posts/3179210398774748
جہیز کا حیلہ! (4) ٭٭٭ بیٹیوں کو ترکہ سے محروم کرنے کا ایک گھٹیا جواز یہ  پیش کیا جاتا ہے کہ بیٹیوں کو شادی کے موقع پر جہیز کی صورت میں اُن کا حصہ دے دیا گیا تھا، لہٰذا والد کی وفات کے بعد اب ترکے میں انھیں مزید کسی مطالبے کا حق نہیں۔ یہ عذر بھی غلط ہے۔  ایک الزامی جواب تو یہ ہے کہ بیٹوں کی شادیوں پربھی آج کل بیٹیوں کی شادی پر جو ضرورت کا سامان مہیا کیا گیا اسے تو پیشگی ترکے کا حصہ کہتے ہو (جب کہ ترکہ کہتے ہی اسے ہیں جو مرنے کے بعد ملے) لیکن آج کل بیٹوں کی شادی پرتو بیٹیوں کی شادی سے بھی زیادہ  پیسہ اڑایا جاتا ہے۔پھر بیٹوں کو ساتھ رکھ کر انھیں اور ان کے بچوں پر خوب خرچ کیا جاتا ہے، تو یہ سارا  خرچہ کیوں کاؤنٹ نہیں ہوتا اوربعد مرنے کے ترکہ ملنے سے مانع کیوں نہیں ہوتا!؟ قصہ مختصر یہ ہے بھائیو! کہ احکام میراث کی نافرمانی کرنے کی نسبت خدائے تعالیٰ نے صاف یدخلہ نارا خالدا فیھا ولہ عذاب مھین (اللہ تعالیٰ اس کو دوزخ میں داخل فرمائے گا جہاں وہ مدتوں رہے گا اور نہایت ذلیل کرنے والا عذاب پائے گا) فرمادیا ہے۔ اس لیے اس سے بہت زیادہ بچیے کہ کتنے ہی ایسے پرہیز گار بڈھے ہوتے ہیں کہ ساری زندگی اطاعت کی، مرتے وقت بچیوں کے ساتھ ظلم کر گئے اور عذاب میں گرفتار ہوئے۔ بچیوں، بیٹیوں اور بہنوں سے بھی گزارش ہے کہ ہرگز ہرگز دنیا والوں کی باتوں میں آ کر، شرما شرمی یا بھائیوں کی ناراضی کا خیال کر کے اس عطیہ خداوندی کو نہ ٹھکرائیں۔ آج تک نہیں لیا تو ابھی جا کر کھڑی ہو جائیں اور اپنا حصہ مانگیں۔ ایک تو اس لیے کہ عطیہ خداوندی لینے سے انکار کرنا برا، پھر اوپرے دل سے اور بغیر قبضے میں لیے پلانٹڈ معاف کرنا، آپ کے عاقبت نا اندیش بھائیوں کو عذاب خداوندی کے سپرد کردینا اور ان کی نسلوں کو حرام کھلانے کے مرادف ہے۔ خود بھی اپنا مال لے کر اپنے اور اپنے بچوں کو سکھ کی زندگی دیجیے اور اپنے ماں جائیوں اور ان کے بچوں کو بھی عذاب سے بچائیے۔ اور ہاں! یہ ترغیب صرف یکطرفہ نہیں ہے۔ اپنے شوہروں اور دامادوں پر بھی زور دیجیے کہ وہ اپنی بہنوں کو حصہ دیجیے۔ ورنہ میں اور میری بچیاں تمھارے گھر کا حرام نہیں کھائیں گی۔

##############################
https://www.facebook.com/faisal.shahzad.1253236/posts/3179462085416246
یہ کوئی حدیث نہیں مگر ہمارا وجدان کہتا ہے کہ نناوے فیصد مسجد کمیٹی والے  دوسرے گناہ گار مسلمانوں سے ستر سال قبل جہنم میں جائیں گے! اچھا ہماری فہرست دوستاں میں موجود اچھے اچھے مسجد کمیٹی والے بھائی ہرگز ناراض نہ ہوں وہ ایک فیصد میں اپنے آپ کو گن لیں جو ہمارے خیال کے مطابق دوسرے جنتی مسلمانوں سے ستر سال قبل جنت میں جائیں گے ان شاء اللہ! 😊

##############################
https://www.facebook.com/faisal.shahzad.1253236/posts/3179210398774748
جہیز کا حیلہ! (4) ٭٭٭ بیٹیوں کو ترکہ سے محروم کرنے کا ایک گھٹیا جواز یہ  پیش کیا جاتا ہے کہ بیٹیوں کو شادی کے موقع پر جہیز کی صورت میں اُن کا حصہ دے دیا گیا تھا، لہٰذا والد کی وفات کے بعد اب ترکے میں انھیں مزید کسی مطالبے کا حق نہیں۔ یہ عذر بھی غلط ہے۔  ایک الزامی جواب تو یہ ہے کہ بیٹوں کی شادیوں پربھی آج کل بیٹیوں کی شادی پر جو ضرورت کا سامان مہیا کیا گیا اسے تو پیشگی ترکے کا حصہ کہتے ہو (جب کہ ترکہ کہتے ہی اسے ہیں جو مرنے کے بعد ملے) لیکن آج کل بیٹوں کی شادی پرتو بیٹیوں کی شادی سے بھی زیادہ  پیسہ اڑایا جاتا ہے۔پھر بیٹوں کو ساتھ رکھ کر انھیں اور ان کے بچوں پر خوب خرچ کیا جاتا ہے، تو یہ سارا  خرچہ کیوں کاؤنٹ نہیں ہوتا اوربعد مرنے کے ترکہ ملنے سے مانع کیوں نہیں ہوتا!؟ قصہ مختصر یہ ہے بھائیو! کہ احکام میراث کی نافرمانی کرنے کی نسبت خدائے تعالیٰ نے صاف یدخلہ نارا خالدا فیھا ولہ عذاب مھین (اللہ تعالیٰ اس کو دوزخ میں داخل فرمائے گا جہاں وہ مدتوں رہے گا اور نہایت ذلیل کرنے والا عذاب پائے گا) فرمادیا ہے۔ اس لیے اس سے بہت زیادہ بچیے کہ کتنے ہی ایسے پرہیز گار بڈھے ہوتے ہیں کہ ساری زندگی اطاعت کی، مرتے وقت بچیوں کے ساتھ ظلم کر گئے اور عذاب میں گرفتار ہوئے۔ بچیوں، بیٹیوں اور بہنوں سے بھی گزارش ہے کہ ہرگز ہرگز دنیا والوں کی باتوں میں آ کر، شرما شرمی یا بھائیوں کی ناراضی کا خیال کر کے اس عطیہ خداوندی کو نہ ٹھکرائیں۔ آج تک نہیں لیا تو ابھی جا کر کھڑی ہو جائیں اور اپنا حصہ مانگیں۔ ایک تو اس لیے کہ عطیہ خداوندی لینے سے انکار کرنا برا، پھر اوپرے دل سے اور بغیر قبضے میں لیے پلانٹڈ معاف کرنا، آپ کے عاقبت نا اندیش بھائیوں کو عذاب خداوندی کے سپرد کردینا اور ان کی نسلوں کو حرام کھلانے کے مرادف ہے۔ خود بھی اپنا مال لے کر اپنے اور اپنے بچوں کو سکھ کی زندگی دیجیے اور اپنے ماں جائیوں اور ان کے بچوں کو بھی عذاب سے بچائیے۔ اور ہاں! یہ ترغیب صرف یکطرفہ نہیں ہے۔ اپنے شوہروں اور دامادوں پر بھی زور دیجیے کہ وہ اپنی بہنوں کو حصہ دیجیے۔ ورنہ میں اور میری بچیاں تمھارے گھر کا حرام نہیں کھائیں گی۔

##############################
https://www.facebook.com/faisal.shahzad.1253236/posts/3188640204498434
لاہور.. اے شہر بے مثل! ****** لاہور شہر کا نام سنتے ہی اِس خوبصورت شہر کو دیے گئے القاب اور اُس کے حوالے سے سنے گئے محاورے بے ساختہ کانوں میں گونجنے لگتے ہیں…! یہ تاریخی شہر کتنا اہم اور قدیم ہے، اُس کا اندازہ اِس حالیہ تحقیق سے لگائیے کہ لاہوراور اس کے اردگرد 460 تاریخی عمارتیں موجود ہیں، جو ماہرین کے مطابق دنیا کے کسی بھی شہرمیں اِس تعداد میں موجود نہیں، مگر اوروں کی بات تو چھوڑئیے، اکثر جدی پشتی لاہوری بھی دوچار کے علاوہ باقی تاریخی عجائب سے واقف نہیں۔  دو چار سے دنیا واقف ہے، گمنام نجانے کتنے ہیں. راوی کے کنارے بستے اِس شہر کا’’راوی‘‘ گرچہ کافی عرصے سے خاموش ہے مگر یہ پاکستان کا واحد شہر ہے جس پر سب سے زیادہ کتابیں لکھی گئیں اور جس کی مدحت میں سب سے زیادہ دلنشیں شعر کہے ،دلکش انشائیے لکھے گئے ہیں۔ یہ قدیم ترین شہر گویا تاریخ کی کان میں پڑا ایک ناتراشیدہ قیمتی پتھر تھا، جسے مغلوں نے صاف کیا اور تراش کر ایک ایسے خوبصورت نگینے کی صورت دے دی جس کی خوبصورتی اور جھلملاہٹ بلاشبہ کوہِ نور ہیرے سے بھی بڑھ گئی۔  لاہور کو اگر دوسرے شہروں کے قارئین پاکستان کا دل کہے جانے پر معترض ہوں تو ہاتھ کنگن کو آرسی کیا، ابھی پاکستان کا نقشہ دیکھیے اور بتائیے کہ سینۂ پاکستان میں اگر کوئی دل دھڑکتا ہے تو وہ بھلا لاہور کے سوا اور کون سا شہر ہے؟ عالم میں انتخاب اِس شہرِ زرنگار کو باغوں کا شہر کہا گیا ہے تو واقعتاً اِس بے بدل شہر کے کسی باغیچے میں یابیچوں بیچ بہتی ’’بیدیاں‘‘ نہرکے کنارے، اداسیوں کا صحرا بنے قلوب بھی چند ساعتوں میں باغ باغ ہو جاتے ہیں۔ لاہوریوں کے لیے زندہ دلانِ لاہور کا لقب بھی مشہور ہے اور ٹھیک ہی مشہور ہے کہ ہزارہا مصائب کے بیچ زندگی کاٹتے اِن زندہ دلوں کے بات بے بات چٹکلے اورگونج دار قہقہے دنیا بھر میں اُن کی شناخت بن چکے ہیں۔ سو دوستو! وہ اگر اپنے شہر کی رویت کے حوالے یہ دعویٰ کرتے ہیں کہ ’’جنے لہور نئیں ویکھیا اوہ جمیا ای نئیں‘‘ (جس نے لاہور نہیں دیکھا وہ پیدا ہی نہیں ہوا) تو اُن سے بحث بالکل نہ کرنا چاہیے، بلکہ فوراً اُن سے ان کا پتا طلب کر کے اگلے ہی ہفتے اپنی پیدائش کے سرٹیفکیٹ پر مہر ثبت کرنے اُن کے گھر پہنچ جانا چاہیے۔  بھئی اگر اپنی پیدائش کو ثابت کرنے کے بہانے ہی زندگی میں ایک بار لاہور ویکھ لیا جائے اور لاہوریوں کی بے مثال مہمانی کے مزے لوٹ لیے جائیں تو یہ نقصان کا سودا تو نہیں نا! (نوٹ فرمایا جائے کہ ہم نے الحمدللہ 1997ء میں ہی لاہور کا سفر کر کے اپنا ’’ب‘‘ فارم پکا کر لیا تھا) لاہوریوں کی خوش خوراکی کو بھی شاید اہلِ گوجرانوالہ کے سوا کوئی ٹکر نہیں دے سکتا کہ خوش خوراکی کے یہ ناقابلِ یقین و ناقابل بیاں اور حیرت انگیزکم عبرت انگیز زیادہ مناظرہم خود کئی بار پھٹی پھٹی آنکھوں سے دیکھ چکے۔ لاہور کا قصیدہ پڑھتے پڑھتے اچانک خیال آیا کہ اکثر قارئین کا یہ سطور پڑھتے ہوئے شاید حیرت سے برا حال ہورہا ہوکہ آج یہ یکایک مدیر چاچا کو ’’فضائل لاہور‘‘ مرتب کرنے کی بھلا کیا سوجھی ہے۔ بھئی اگر ’’میرا سوہنا شہر‘‘ کے تحت لکھنا ہی تھا تو اپنے شہر کراچی کی فضیلتیں لکھتے ناں، لاہور اور لاہوروالوں پر یہ نوازشات کیوں؟! تو بھئی سیدھی، صاف اور دو ٹوک بات یہ ہے کہ آپ کے یہ ناچیز چاچا چالباز تو ہرگز نہیں، چٹورے بھی نہیں مگر ہاں! شہرِ لاہور میں ایک عدد چاند چڑھانے کا چاؤ ضرور دل میں رکھتے ہیں، سو اِسی لیے رات کے اِس سمے کیلنڈر نکالے چارشنبہ 5 فروری کو پاکستان کے ’’قدمین شریفین‘‘ سے’’ دل‘‘ تک کے سفر کا چالا(نیک ساعت) دیکھ رہے.  سو اِس پوسٹ کو اب آپ دو غزلہ کہیے یا پرانے بادشاہوں کے سامنے پڑھا جانے والا قصیدہ…ہمیں بہرحال لاہور جانے سے غرض’’ گونگے کی چائے‘‘ پینے سے ہے نہ ’’پھجے کے پائے‘‘ کھانے سے… ہمیں غرض ہے تو بس اپنے لاہوری قارئین اور خصوصاً آئی جی صاحب کی دید سے…  اور اِس دید کے لیے بہانہ بنا ہے لاہور کتب میلہ…! جی ہاں آج، کل اور پرسوں لاہور بک فیئر کے لیے کچھ وقت. 😍 بابا ٹنڈوآدمی

##############################
https://web.facebook.com/faisal.shahzad.1253236/posts/3025717694124020
کراچی میں کتے روزانہ سو دو سو شہریوں کو کاٹ کھا رہے ہیں۔ ان کے غول کے غول آزادانہ پھر رہے ہیں۔ دوسری طرف ریبیز کا ٹیکہ متاثرین کو نہیں مل رہا۔ پورا شہر گویا عملا کتوں کی عملداری میں آچکا ہے ابھی پچھلے دنوں ایک عمر رسیدہ شخص اپنی کمسن بچی کو ان کتے کے پلوں سے بچاتا بچاتا شدید زخمی ہوا اور اسپتال پہنچ کر دنیا سے گزر گیا۔ یہ شہر اب روشنیوں کا شہر نہیں کتوں، چوہوں اور مچھروں کا مسکن بن گیا ہے۔ ادھر ڈینگی کا بھوت بے قابو ہو چکا۔ روزانہ کتنے ہی ڈینگی زدہ زندگی ہار رہے، ایم ڈی آر ٹائیفائیڈ بھی موت کی آہٹ لیے تیزی سے ہر محلے میں گشت کر رہا اور دوسری طرف گندگی، گردوغبار اورکچرے کے بدبودار سڑتے ڈھیر! بھائیو! ہمارا شہرزرنگار، اب عروس البلاد نہیں، ایک بدحال بیوہ کا روپ دھار چکا، ایک آسیب بن چکا ہے۔ ہے کوئی مرد جو اس کا آسیب اتار سکے؟ اسے ایک بار پھر شہروں کی دلھن بنا سکے؟ تخت لاڑکانہ پر براجمان بادشاہوں کو سیاست کھیلنے کی بجائے اپنے دارالخلافہ کو ایک نظر دیکھنے کی طرف ان کی توجہ دلا سکے؟؟؟ ہے کوئی؟ بابا ٹنڈوآدمی

##############################
https://web.facebook.com/faisal.shahzad.1253236/posts/3025474824148307
کتوں کا شہر، کتوں کی حکومت! ٭٭٭٭٭٭٭٭ جس طرح جنگلوں کے اصل حکمران اور شہری درندے ہوتے ہیں، چرندے تو صرف اس لیے ہوتے ہیں کہ گھاس پھونس کو خون، گوشت اور چربی میں تبدیل کرکے اپنے بدن میں اسٹور کرتے رہیں تاکہ بوقت ضرورت اپنے حکمرانوں کا کھاجا بن سکیں، سو اسی طرح شہروں کے حکمران اور شہری بھی اب درندے ہی ہیں، عوام کاالانعام تو صرف اس لیے ہیں کہ بوقت ضرورت شکاریوں سے شکار ہوکر ان کے شکار کرنے کی تسکین کو پورا کر سکیں۔ تو اب سین یہ ہے کہ جنگل میں بھیڑیے، معصوم بھیڑوں کو گھیر کر ان کا شکار کھیل رہے اور شہروں میں کتوں کے گینگ کے گینگ انسانوں کو گھیر رہے! کیوں نہ گھیریں کہ انھیں اپنے سرپرست کتوں کی طرف سے کھلی چھوٹ جو مل گئی ہے! لگتا ہے کہ اقتدار کی کرسیوں پر بیٹھے والے بڑے اور گلی محلوں میں پھرنے والے چھوٹے کتوں میں ایک خاموش معاہدہ ہو گیا ہے کہ بھیا! ہمارے منہ کو تو لگ گیا ہے خون… سو خون ہمارا اور ہڈی تمھاری! بڑا بھائی جب حکمراں ہو اور چھوٹے کو تھپکی دے تو وہ کیوں نہ چوڑا ہوا پھرے… سو یہ مسٹنڈے باؤلے کتے ہزاروں لاکھوں کی تعداد میں جتھے بنا کر شہر کراچی کے گلی محلوں میں پوری آزادی اور بے خوفی سے اشرف المخلوقات کا شکار کر رہے اور انھیں کوئی پوچھنے والا نہیں ہے۔ اجی گینگ کی تو بات رہی الگ، ان کتے کے پلوں کی جرات تو اب اتنی بڑھ گئی ہے کہ ایک اکیلا بھی بڑی دیدہ دلیری سے آدمی پر چڑھا آتا ہے۔ ابھی کل شب کی بات ہے کہ مملکت سگ داد کی ایک معزز شہری مادام بچ کے ایک بچے نے ہمیں لقمہ تر سمجھ کر گھیرنے کی کوشش کی۔ ہم نے پہلے تو صاحب کو مراد علی شاہ کا واسطہ دیا، نہیں مانے تو حسن بلاخیز بلاول کی قسم دی، مگر وہ کوئی بڑے ہی حرامی قسم کے پلے تھے، بس ہڈی کی زبان سمجھتے تھے یا لات کی… اب ہڈی تو کوئی ایکسٹرا ہمارے پاس تھی نہیں، لات ہی دینی پڑی، سو دی… اور غازی عمر دھابہ کی طرح ایک گھما کر دی۔ تشریف پر ہماری لات شریف کھا کر مردود میاں اس وقت تو چیاؤں پیاؤں کرتے بھاگ لیے اور ہم نے سکون کی سانس لی مگر تابکے…؟! ہمیں پورا اندیشہ ہے کہ کل کو اپنے باپوں کا پورا گینگ لے کے آئیں گے تب پھر ہمیں بھاگنے کی تو کیا، منہ چھپانے کو بھی کہیں جگہ نہ ملے گی۔ چلو رات ایک بات تو صاف ہوئی کہ وہ جو ہم حیراں حیراں پھرتے تھے کہ انسان آخر کس طرح کتوں کو ووٹ دے کر ہمارے سر پر بٹھا سکتے ہیں؟… یقینا دھاندلی ہوئی ہے۔ رات مگر یہ راز کی بات ہم پر کھلی کہ ہرگز کوئی دھاندلی نہیں ہوئی۔ کہ سندھ بھر کےتو چھوڑیے، صرف شہر کراچی کے لاکھوں کتے بھی آرام سے اپنے بھائی بندوں کو اقتدار کے سنگھاسن پر بٹھا سکتے ہیں، سو بےشک ہمارے حکمراں دھاندلی سے نہیں، اکثریت کی ووٹنگ سے کامیاب ہوئے ہیں۔ آج کی تازہ خبر یہ ہے کہ شہر کراچی کے معزز شہری کتوں کے کاٹنے سے جہاں ایک طرف تیسرے درجے کے دو ڈھائی سو شہری انسان روزانہ اسپتالوں میں لائے جا رہے تو دوسری طرف باؤلے پن سے بچاؤ کا ٹیکہ سندھ حکومت کے پاس ختم ہو گیا ہے۔ بابا تو چپکے سے اپنی انسان برادری کو یہی مشورہ دے گا کہ آج یا کل کسی چوک پر ہمیں کتوں کا کوئی نہ کوئی گینگ تو گھیرے گا ہی، تو تشریف پر کٹوا کر پیٹ پر ٹیکے لگوانے سے کہیں بہتر کیا یہ نہیں ہے کہ ہم خود ہی برضا ورغبت ان معزز ووٹرز سے کٹوا کر باؤلے ہو جائیں۔ ایک بار ہم سب کو باؤلا ہونا ہی پڑے گا۔ باؤلے ہوں گے… تب ہی شاید ان حکمرانوں کو کاٹ کھانے کی ہمت کر سکیں !!! بابا ٹنڈوآدمی

##############################
https://web.facebook.com/faisal.shahzad.1253236/posts/3000995279929595
دوستو! کیسی ہے تسبیح؟ 😉 آغاخان ہسپتال کی انتظارگاہ میں بیٹھے کچھ دیر میں ہمارے نام کی پکار لگنے والی سو خوب تسبیح پھیری جا رہی، اسے کہتے ہیں: ڈر# کی# عبادت 😁

##############################
https://web.facebook.com/faisal.shahzad.1253236/posts/2999026713459785
کیا ظلم ہے کہ ڈاکٹر، حکیم، ہومیوپیتھ حتا کہ اتائی بھی اس بات پر بضد کہ چاول چھوڑ دو… گویا مچھلی کو کہا جا رہا کہ پانی کو چھوڑ دو۔ ارے بابے کو صاف کیوں نہیں کہتے کہ جینا ہی چھوڑ دو! 😔

##############################
https://web.facebook.com/faisal.shahzad.1253236/posts/2998917893470667
تواے میرے پیارے دوستو!  تازہ سین یہ ہے کہ  کئی برسوں سے جو ہم نے بلائےجاں ذیابیطس کو ذرا لفٹ نہ کروائی تھی اور جیسے تیسے اسے اپنے ساتھ گھسیٹتے پھرتے رہےتھے… سو تابکے! آخر بدبخت نے اڑنگا لگا کر ہمیں گرا ہی دیا اور اب کئی دنوں سے گلی کوچوں میں  ہمیں گھسیٹتی پھر رہی… ہم جو حد درجے کے حسن پسند ہیں… جانے کس جرم کی سزا میں پلپلے، گنجے اور بڈھے حسن سوز طبیبوں کے آستانوں پر ماتھا ٹیکنے پر مجبورکر دیے گئے ہیں 😢 اپنی ڈھیلی ہوتی بیلٹوں سے پتلونوں  کوتوند پر بمشکل روکتے… اپنی چکنی چندیا کی چمک دمک سے ہماری آنکھوں کو خیرہ کرتے یہ طبیب جب اپنی چندی چندی آنکھیں ہم پر مرکوز کرتے،’’علم‘‘ کے زعم سے بھاری ہوتی آواز میں ہمیں ڈرانا شروع کرتے ہیں تو سچ مانیے اس ہولناک منظر کو دیکھ سن کر مریض کو موت سے پہلے موت آپڑتی ہے۔ ان سب ہمارے خیرخواہوں کا مشترکہ فیصلہ ہے کہ میاں! بہت ٹال مٹول کرلی، اب سوئیاں لو اور آپ اپنے پتلے کو چھیدنا شروع کردو۔ آخر کمپنیاں جو اتنی بھاری مقدارمیں انسولین پروڈیوس کر رہیں تو کہیں تو کھپے گی، سو فورا سے پیشتر انسولین پر آ جاو۔ کہتے ہیں کہ آپ کےنکاسی آب میں کریٹنین بھاری مقدار میں پکڑی گئی ہے اور پروٹین بھی گرفتار ہوئی ہے۔ گویا کریٹنین نہ ہو چرس ہو اور پروٹین نہ ہو ایان علی ہو۔ 😒 کہتے ہیں کہ آپ کی کمر میں لگی دونوں چھلنیاں، میٹھے خون سے متاثر ہونا شروع ہو گئی ہیں، سوفورا انسولین خرید فرمائیے اور اپنے بدن میں اتارنا شروع کردیجیے۔ سو دوستو! دعائے صحت کے ساتھ ساتھ  بابا کو آپ سے چھلنیوں کی صحت کے لیے کوئی نسخہ مجرب بھی درکار ہے! ٭٭٭ بابا ٹنڈوآدمی 😍

##############################
https://web.facebook.com/faisal.shahzad.1253236/posts/2998704126825377
دل دہل کر رہ گیا۔ یہ باتیں اگر حضرت احمد جاوید صاحب کہہ رہے ہیں تو اندازہ کیا جا سکتا ہے کہ کتنی سخت مشقت میں انھیں ڈال دیا گیا ہو گا۔ یہ سطور پڑھ کر سینے میں کچھ پگھلنے سا لگا۔ اللہ رب العزت ہر شریر کے شر سے ان کی حفاظت فرمائے اور اللہ تعالیٰ ہمارے اکابر علمائے کرام کو اس ’’مخلوق‘‘ کو لگام دینے کی توفیق عطا فرمائے، آمین! ۔۔۔۔۔۔۔۔۔۔۔ تفصیل کے لیے دانش ڈاٹ کام پر یہ تحریر پڑھیے: 

##############################
https://web.facebook.com/faisal.shahzad.1253236/posts/2984629901566133
نجانے ہم اتنے انتہا پسند کیوں ہو گئے ہیں۔ کیسی عجیب بات ہے کہ ایک انتہا پسند نے ہمیں ابھی تازہ پوسٹ پر ڈیزلی کہا، دوسرے نے تین گھنٹے پہلے والی پوسٹ پر یوتھی کہا تھا اور مزے کی بات یہ کہ دونوں مذہبی نظریاتی ساتھی!!! 🙂 مولانا کی ڈی پی لگائی تو’’آل عمران‘‘ کی نگاہوں میں مغضوب ٹھہرے، کرتارپور راہداری سازش تھیوری کے خلاف لکھا تو’’مجاہدین‘‘ نے کوسنے طعنے دینے شروع کر دیے کہ آپ پہلے’’ایسے‘‘ نہ تھے۔ چلیے ہم اپنی آج پوزیشن صاف کیے دیتے ہیں۔ دوٹوک بات یہ ہے کہ سیاست کے معاملے میں شروع سے ہم گرے ایریا میں رہنا پسند کرتے ہیں۔ الحمدللہ! شخصیت پسند ہیں نہیں، کسی سیاسی جماعت سے تعلق نہیں، ووٹ بھی کبھی دیا نہیں… البتہ ہر اصولی بات کی تائید اور ہر بےاصولی کی تردید ہمارا اصول ہے۔ ایک طرف ہمیں کسی کے لیے یہودی ایجنٹی کا الزام قبول ہے نہ قادیانی کارڈ منظور۔ تو دوسری طرف ہم مولانا کے اسٹیبلشمنٹ مخالف بیانیے کی بھی بھرپور تائید کرتے ہیں۔ ملک کے اندر دینی سیاسی قوتوں کو بیک فٹ پر کرنے کی شعوری کوشش کی بھی مذمت کرتے ہیں، اسی لیے اس مارچ کی اخلاقی حمایت کررہے۔ ایک طرف ہمیں مینگل صاحب کی’’کثافت‘‘ ہرگز منظور نہیں تو دوسری طرف فواد اور شیدے جیسے لچوں کی باتوں سے بھی سخت چڑ ہے۔ سودوستو! ہمیں اور ہم جیسے دوسروں کو، سراسر’’سنگ‘‘ یا ’’موم‘‘ ہونے کی تلقین مت کیجیے، نہ ہی’’سجدہ خالق کو اور ابلیس سے یارانہ‘‘ والا شعر سنائیے۔ یہاں کوئی خدا ہے نہ کوئی ابلیس۔ خامیاں خوبیاں سب میں ممکن ہیں۔  سو ہم مقام اعراف پر کھڑے یقین مانیے، آپ کے زیادہ کام آئیں گے۔ آپ چاہیں تو اس بات پر ہمیں منافقت کا فتوی دے دیجیے۔ ہمیں منظور ہے سیاسی طور پر منافق ہونا۔ اگر آپ کو یہ منافقت لگتی ہے اور آپ اس رویے کو قبول نہیں کرتے تو پیار محبت سے راستے جدا کر لینے چاہییں۔ ہمارا مسئلہ تو بس سیدھا سا ہے کہ ہمارے نزدیک تمام دینی قوتیں جو گرچہ نیک نیتی کی بنا پر ایک دوسرے سے اختلاف بھی کریں، قابل احترام ہیں۔ بس اتنی سی بات ہے۔ بابا ٹنڈوآدمی

##############################
https://web.facebook.com/faisal.shahzad.1253236/posts/2977989228896867
شرعی ڈیٹ! ٭٭٭ سمندر کنارے، تیز ہوائیں سنہری شام، خوشبو فضا میں ٹھنڈی ریت پہ ململ کی چادر اور اس پہ دسترخوان سجائے میں اور میری دو بیویاں! ہنسیں بولیں کھیلیں کھائیں مرچیلے نمکو اور گرم چائے  عصر کے وقت دے کے اذاں میری امامت میں وہ اقتدا فرمائیں بعد نماز ہم تینوں ہاتھوں میں ڈالے ہاتھ چلیں ریت پہ اور ذکر فرمائیں 😍 بابا ٹنڈوآدمی ٭٭٭ شاعروں اور شاعری سے بہت معذرت۔ براہ کرم وزن پر نہیں پیغام پر توجہ دیجیے اور بیوی دو ہو یا ایک، ہر ہفتے باقاعدگی سے شرعی ڈیٹ پر ضرور جائیے۔ سلامت رہیے۔ 😁

##############################
https://web.facebook.com/faisal.shahzad.1253236/posts/2977916338904156
یوٹیوب کے حوالے سے کچھ سوالات، جوابات! ٭٭٭٭٭٭٭٭٭٭٭٭٭٭٭٭٭٭ کچھ عرصہ پہلے محترم عظیم احمد عثمانی بھائی نے یوٹیوب کے حوالے سے کچھ سوالات احباب کے سامنے رکھے تھے۔ ہمارے جواب کچھ یوں تھے: ١. یو ٹیوب آپ کتنا دیکھتے ہیں؟ جواب: روزانہ اوسطا آدھ گھنٹہ۔ ٢. یو ٹیوب پر کتنے دورانیے کی ویڈیو آپ باآسانی دیکھ لیتے ہیں؟ جواب:  دلچسپ ہو تو ڈیڑھ گھنٹے والی بھی، ورنہ چند سیکنڈ میں بند۔ ٣. یو ٹیوب پر زیادہ تر کن موضوعات کی ویڈیوز آپ دیکھنا پسند کرتے ہیں؟ جواب: مختلف عالمی شخصیات پر بنی بائیو پک، انٹرویوز،احمد جاویدصاحب، ٹیلنٹ شوز، معین اختر شوز اور ذیابیطس سے نجات کے ٹوٹکے (آخر الذکر ہم نہیں، ہماری بیگم دیکھتی ہیں، ہم پر نت نئے تجربات کرنے کے لیے 😕)۔ ٤. یو ٹیوب پر آپ کے نزدیک کن موضوعات کو پاکستانی عوام سننا دیکھنا پسند کرتی ہے؟ جواب: ہمارے مشاہدے کے مطابق پاکستانی خواتین سب سے زیادہ کھانا پکانے کے گھٹیا چینل، بال لمبے اور رنگ گورا کرنے کی جعلی ترکیبیں، پاکستانی ڈرامے، مارننگ شوزاور چیپ اداکاراوں کے جھگڑے دیکھتی ہیں… جب کہ پاکستانی حضرات زیادہ تر حکیموں کے چینل، انڈین فلمیں، گھٹیا کپل شرما شو اور سرعام کی ٹیم کے ڈرامے دیکھنا پسند کرتے ہیں۔ ٥. آپ کے خیال میں دن کا وہ کون سا حصہ ہے جب زیادہ تر پاکستانی یو ٹیوب وغیرہ دیکھتے ہیں؟ جواب: رات دس سے صبح فجر کی اذان سے آدھے گھنٹے پہلے تک۔ (تا کہ اذان کی آواز کان میں پڑ کر گلٹ محسوس نہ ہو 😂) ٭٭٭ آخر میں ہمارا بھائی کو دیا گیا مفت کا ایک مشورہ:  مشورہ ہے کہ شروع میں حقیقت چینل کی طرح کےغیر حقیقی سطحی گھٹیا موضوعات پر بولیے… کیپشن نہایت ذومعنی رکھیے، تا کہ زیادہ سے زیادہ لوگ آویں… بے فکر رہیے، ہم آپ کو گمراہ نہیں کر رہے، دراصل ہمارا مقصدمثبت ہے تا کہ ایک بارکسی بھی بہانے عوام وخاص آئیں تو سہی…اور ہاں خدا کےواسطے شروع میں وہ گھسی پٹی بات نہ ڈالیے گا: ہمارا چینل سبسکرائب کرنا نہ بھولیے، بیل آئی کون دبائیے تا کہ… 😠 ہم اس بکواس کو فورا نکال دیتے ہیں۔ بھلاکسی کے ترغیب دینے سے کون پاگل سبسکرائب کرے گا۔ کام اچھا ہو گا تو بولے بغیر بھی کرے گا! بابا ٹنڈوآدمی

##############################
https://web.facebook.com/faisal.shahzad.1253236/posts/2960286844000439
سانحہ تیز گام اور سلنڈر ٭٭٭٭٭٭٭٭٭٭ جس آدمی کا تخیل بہت زیادہ متحرک ہوتا ہے، اس کی زندگی اجیرن ہوکر رہ جاتی ہے۔ کل دن بھر تخیل میں اپنے جیسے انسانوں کو تندور بنی لوہے کی بوگیوں میں جلتے بھنتے اتنی بار دیکھا کہ دماغ الٹنے لگا… ایک ہی ہولناک منظر اتنی بار تصور میں ریوائنڈ ہو کر چلتا رہا کہ رات دو بجے ایک ٹیبلٹ زینکس لینی پڑی۔ چوںکہ تبلیغی اسفار ہم نے بے شمار کیے ہیں اور اس کے لیے بیسیوں بار ٹرین میں بھی سفر کیا ہے، اس لیے خیال میں اس منظر کی کیسٹ اتنے حقیقی انداز میں چلتی تھی کہ جیسے سانحہ ہماری آنکھوں کے سامنے رونما ہورہا ہو۔ کیسے آگ بھڑکی ہوگی؟…کیسے آگ کے بے رحم شعلوں نے بزرگ وجوان گل بدنوں کو اپنی لپلپاتی زبانوں سے چاٹا ہوگا ؟…چیخ وپکار کا کیا قیامت خیز عالم ہو گا؟… اور کس جگرے سے کچھ بےچاروں نے آگ کی بھیانک اذیت سے بچنے کے لیے چلتی گاڑی سے چھلانگ لگائی ہوگی؟ یہ سب ہوش گم کرنے کے لیے بہت کافی تھا۔ دل سے بےساختہ شہداء کے اہل خانہ کے لیے صبر جمیل کی دعائیں نکلیں اور اپنے اور اپنے اہل خانہ کے لیے ایسی تکلیف دہ موت سے اللہ کی پناہ بھی مانگی۔  پھر فیس بک پر دوستوں کو وقوعے کی ذمہ داری پر باہم دست و گریبان بھی دیکھتے رہے۔ حکومت اور حکومتی طرفدار ،مرنے والوں کو ذمہ دار ٹھہراتے رہے کہ ان کے سلنڈر لے جانے سے یہ حادثہ ہوا۔ جب کہ عوام حکومت کو ذمہ دار ٹھہراتے رہے کہ سکیورٹی فالٹ اور شارٹ سرکٹ کی وجہ سے یہ سانحہ ہوا۔ ہماری رائے اس ضمن میں بالکل صاف تھی… دیکھیے پہلی بات تو یہ ہے کہ ہر معقول شخص جو ذرا سا بھی انصاف پسند ہے، وہ بخوبی جانتا ہے کہ ذمےدار بہرحال محکمہ اور اس کے توسط سے حکومت ہی ہے۔ چاہے سانحے کا ذمہ دار شارٹ سرکٹ کی بجائے تبلیغی بھائیوں کا سلنڈر ہی کیوں نہ ہو۔ دلائل کی یہاں چنداں ضرورت نہیں، بات اظہر من الشمس ہے۔ مگر دوسری طرف بات یہ بھی ہے کہ محکمے کے غفلت چاہے سانحہ کی مکمل ذمہ دار ہو… جماعت والوں کا گیس بھرے سلنڈر پبلک مقامات پر لے کر چلنا اور کھانا پکانا وغیرہ بھی بہرصورت غلط ہے۔ بے شک کل والا سانحہ سلنڈر کی وجہ سے نہیں ہوا… مگر ہو ضرور سکتا تھا۔ جیسا کہ عرض کیا، ہمارے اندرون ملک اتنے تبلیغی اسفار ہوئے ہیں کہ ہم خود ان کا شمار نہیں کر سکتے، سو سنی سنائی نہیں، آنکھوں دیکھی ہم جانتے ہیں کہ صرف مساجد کے صحن اور وضو خانے میں ہی نہیں، بس اسٹاپ پر، ریلوے اسٹیشن پر اور خود چلتی ریل کے اندر صرف چائے ہی نہیں قورمہ بریانی بنائے جاتے ہیں۔ کسی اور کو تو چھوڑئیے، خود ہم نے بھی اِن سلنڈروں پر کھانا پکایا ہے اور تشکیل پر جاتے ہوئے، نیز اجتماع کے لیے آتے جاتے، چلتی ٹرین میں بھی بنایا ہے۔ اِن سلنڈروں کی کیا وحشت انگیز حالت ہوتی ہے۔ سب وقت لگائے ہوئے بھائی بخوبی یہ بات جانتے ہیں! اپنی ملکیت والے سلنڈر جو ہر مسجد والوں کے پاس ہوتے ہیں وہ تو پھر بھی کافی معیاری ہوتے ہیں، مگر رائیونڈ مرکز کے باہر کرائے پر ملنے والے برتنوں کے ساتھ جو سلنڈر ملتا ہے، وہ کیسا مجہول، ڈھیلا، بوسیدہ اور زائد المیعاد ہوتا ہے، گویا پھٹنے کو ہر دم تیار، یہ کوئی بھی جا کر دیکھ لے۔ ان کرائے کے سلنڈر وں میں گیس فل کروا کر پھر بسوں کی چھتوں پران کے ساتھ سفر کیا جاتا ہے۔ ائیرکنڈیشنڈ بسوں میں سیٹوں کے درمیان رکھا جاتا ہے۔ حتی کہ ساتھی سیٹ نہ ملنے پر ان سلنڈروں پر بیٹھ کر بھی سفر کرتے ہیں۔ ہمیں یاد ہے کہ ان غیر معیاری سلنڈروں پر کھانا پکاتے ہوئے کبھی آگ نوزل لوز ہونے کی وجہ سے چولہے کے نیچے بھی لگ جاتی تھی۔ جسے ہم جلدی جلدی بجھاتے  اور کھانا پکانا جاری رکھتے تھے۔ اس بات کو غلط سمجھنے کے باوجود اور شروع شروع میں خوف ذدہ ہونے کے باوجود چوں کہ محض اللہ کے فضل سے پچھلے پندرہ برسوں میں کبھی کوئی حادثہ دیکھا نہ سنا، اس لیے یہ بات گویا لاشعور میں جاگزیں ہو گئی کہ کبھی کچھ نہیں ہو گا۔ سو کم ازکم جماعت کے ساتھ وقت لگاتے ہوئےاس حوالے سے ڈر دل سے بالکل نکل گیا۔ مگر پھر یہی سلنڈر بم سی این جی رکشوں ٹیکسیوں میں نصب ہونے لگے، جو شاید ہی کبھی قانون کے مطابق چیک کروائے جاتے ہوں۔ یہ سی این جی رکشے چھوٹے چھوٹے معصوم بچوں اور خواتین کو رکشے میں بٹھائے ہوئے ہی سی این جی پمپس سے گیس بھی بھرواتے(جو کہ بہت بڑا خطرہ ہے)۔ ہم نے ایک دو بار دبی دبی آواز میں بولنے کے علاوہ ان ہر دو نہایت ہولناک غلطیوں کے خلاف کبھی کوئی سنجیدہ بات نہیں کی، لیکن کل کے سانحے کے بعد آج یہ سوچا ہے کہ ہمیں حکومت اور محکمہ کی سخت نااہلی کو اجاگر کرنے کے ساتھ ساتھ مضبوط آواز میں حکومت اور تبلیغی مراکز کے حضرات ہر دو سے یہ مطالبات بھی کرنے چاہییں کہ  ٭ اول مراکز سے جماعتوں کو گیس سے بھرے ہوئے سلنڈر لے کر چلنے کی بالکل بھی اجازت نہ ہو۔ ٭ دوم خالی سلنڈربھی انٹرنیشنل معیار کےمطابق ہی  ساتھ رکھے جائیں تا کہ مقام پر پہنچ کر بھی گیس بھروا کر استعمال کیے جائیں تو کوئی خطرہ نہ ہو۔ ٭ مقام پر پہنچ کر مسجد کے مخصوص حصے میں ہی جو اسی مقصد کے لیے متعین ہوتا ہے، کھانا وغیرہ بنانے کی اجازت ہو۔ سڑکوں اور پبلک مقامات پر استعمال کرنے کی جماعت کو دی جانے والی  ہدایات میں سخت تنبیہ ہو۔ ٭ جب کہ حکومت سے یہ مطالبہ ہے کہ قانون بنایا جائے کہ اول ہر گاڑی یا فرد کے پاس موجود گیس سلنڈر کے معیار کی چیکنگ باقاعدگی سےممکن بنائی جائے، دوسرے کوئی بھی بھرا ہوا سلنڈر لے کر کسی ٹرین یا بس میں سوار نہ ہو سکے۔ محمد فیصل شہزاد

##############################
https://web.facebook.com/faisal.shahzad.1253236/posts/3037593926269730
کراچی کتب میلہ ٭٭٭٭٭٭٭ الفاظ کا تعلق تخیل کے ساتھ بہت گہرا ہوتا ہے۔ ہر لفظ کے ساتھ ایک تصور جڑا ہوا ہوتا ہے۔آپ غور کیجیے کہ اِدھر لفظ ”دوست“ آپ کے کانوں میں پڑتا ہے، اُدھرآپ کے سب سے کمینے دوست کی تصویر آپ کی آنکھوں کے سامنے لہرانے لگتی ہے۔ لفظ ”خوشی“ سنتے ہی آپ کے تصور میں خوشی و انبساط اور فرحت و مسرت کی کچھ تصویریں مجسم ہو نے لگتی ہیں۔ اور پھرمکے مدینے کے فراق میں ہر دَم تڑپنے والا ، لفظ ” تڑپ“ سے بھلا اور کس تڑپ کو خیال میں لائے گا!؟ بالکل اسی طرح لفظ ’’میلہ‘‘ ہمیں جیسے فوراً انگلی پکڑ کر ہمارے بچپن کے کسی میلے میں لے جاتا ہے۔ ایک ایسے پرہجوم میدان میں جہاں بہت سارے انسان اور بہت سارے کھیل کود کے سامان ہوں۔ جھولے، سرکس، کرتب ،مداری اور طرح طرح کے چٹخارے دار لوازمات، غرض دل کے بہلانے کو ہزار تماشے ہوں۔  یہی لفظ میلہ جب کسی خاص شے کے ساتھ لگ جائے تو اس کی کثرت کو ظاہر کرتا ہے۔ جیسے یادوں کا میلہ یا جیسے… کتابوں کا میلہ!!! ہم کراچی کے رہنے والوں کے لیے ہر سال دسمبر اپنے جلو میں سرد ہواؤں کے ساتھ کتب میلہ کی نوید بھی لیے آتا ہے۔  کتب میلہ کے الفاظ ہمارے تصور کی دنیا کو بہت ساری نئی نکور، رنگ برنگی کتابوں سے رنگین کر دیتے، روشنی سے بھر دیتے ہیں… پھر خیالوں میں کاغذ کی وہ مخصوص جانفزا مہک جاگ اٹھتی ہے جو ہماری پسندیدہ خوشبویات میں سے ایک ہے۔ یہ تصور ہی سردی کے افسردہ اور اداس کر دینے والے موسم میں دل کے پیالے کو خوشی سے بھر دیتا ہے کہ پانچ دن کے لیے ہمارے شہر میں کتابوں کا میلہ لگنے والا ہے، جہاں بلامبالغہ سینکڑوں نہیں، ہزاروں کتابیں ہوں گی جو اپنے دامن میں علم ومعرفت کا ایک خزانہ سمیٹے ہوں گی۔ جن کے صفحات میں ایک نہیں کئی جہانِ حیرت چھپے ہوں گے۔ جو ہمیں دیس دیس کی سیر کرائیں گی اور مزے مزے کی کہانیاں سنائیں گی۔ کتابوں کا یہ میلہ کل جمعرات سے ہمارے شہر کے دل میں واقع ایکسپو سنٹر میں لگنے والا ہے۔  ہم تودوستو! سچی بات ہے کہ بے حد پرجوش ہو رہے ہیں اور کراچی وقرب و جوار کے قارئین کو بھی پرجوش ہونے کی بھرپور دعوت دیتے ہیں کہ ٓسستی کی چادر اتار پھینکیے…اپنی جمع پونجی لیجیے، 5 سے 9 دسمبر کے کسی دن کتب میلے میں تشریف لائیے اور جتنا ممکن ہو سکے، کتابوں کے اِس میلے سے… خوشیوں کے تھیلے بھر بھر لے جائیے۔ ہاں مگر کوشش کیجیے کہ اس میلے میں یہ تھیلے آشیانہ پبلی کیشنز کے اسٹال سے ہی بھریں…! 😉 اِس اسٹال پر آپ کو ملیں گی: آئی جی غلام رسول زاہد کی پولیس آفیسر کی ڈائری ظفر جی کے تینوں ناول: عشق کے قیدی، ملاں پور کا سائیں اور معشوقہ پنجاب ٓساجدہ غلام محمد کا ناول: یو کے ٹو پی کے سارہ الیاس کی کتاب: رسم ہی تو ہے خواتین کا اسلام کے مشہور سالنامے: دعا نمبر اور سائبان نمبر شازیہ نور کا مشہور سلسلہ’’ آؤ یاد کریں فوزیہ خلیل کی جاسوسی سیریز’’ننھے سراغ رساں‘‘  پروفیسر محمد اسلم بیگ کی ’’یادوں کے جگنو‘‘ سید بلال پاشا کی ’’سفید گیند‘‘ گل رعنا صدیقی کے مزیدار تراجم ’’مجرم کا بال‘‘ ڈاکٹرناصرالدین سید کی تازہ کتاب ’’ہومیو معالج‘‘ عابی مکھنوی کی کتاب: زخم تازہ رکھتے ہیں نذیر انبالوی اور اسامہ سرسری کی شعر و نثر کی کتابیں اعظم طارق کوہستانی کی’’آئیں سائنس دان بنیں‘‘ ٭٭٭ آشیانہ پبلی کیشن ایکسپو سینٹر ہال نمبر 2 اسٹال نمبر 1 ٭٭٭ بابا ٹنڈوآدمی

##############################
https://web.facebook.com/faisal.shahzad.1253236/posts/3027720073923782
آج ایک گدڑی پوش تارک الدنیا درویش ہمارے دفتر تشریف لائے..! ہمیں دیکھا تو ٹھٹک سے گئے. َکافی دیر خاموشی سے ہمیں دیکھتے رہے.. پھر اچانک ان کی آنکھوں میں آنسو بھر آئے. بڑھ کر بہت ادب سے ہمارا دایاں ہاتھ تھاما اور اس کی پشت پر ایک بوسہ ثبت کر دیا بس پھر جیسے وجد میں آ گئے. ایک نعرہ مستانہ بلند کیا اور اپنی گدڑی سے ایک شال نکال کر ہماری نذر کر دی. بہترین کھدر کی اور خاص ہاتھ کی بنی ہوئی یہ بہترین گرم شال باذوق قدردان احباب کے لیے ایک نہایت حسین تحفہ ہے جو ہمیں ایک درویش نے پہنائی.. خانقاہ شوخ و مستی کے متعلقین کے لیے قیمت صرف 3900 روپے رابطہ: عبدالباسط درویش ماڈل: بابا ٹنڈوآدمی *** (خیال رہے تصورہ چنیوٹی کی شال ہمیں ابھی تک نہیں ملی، اس لیے اس کی ماڈلنگ فی الحال ممکن نہیں 😎😍😘) َ

##############################
https://web.facebook.com/faisal.shahzad.1253236/posts/2804880409541084
ہمارا آن لائن اسٹور! ٭٭٭٭٭٭ ہمارے بہت سارے دوست ماشاء اللہ آن لائن کام کر رہے اور بہت اچھا کر رہے! شکیل شریف، عبدالباسط درویش، تصور سمیع، نعمان بخاری، انوار حیدر، محمد یاسر، صادق عباس، شاہد ملک اور بہت سارے پیارے احباب۔ اللہ ان سب کے کام میں خوب برکتیں دے، آمین! آج سوچا، چلو ہم بھی اعتراف کرلیں کہ چپکے چپکے ڈیڑھ سال سے ہم بھی آن لائن کام کرتے رہے ہیں، گرچہ آج تک اپنی وال سے کوئی پوسٹ نہیں کی۔ ہمارے دو بھائی ( برادر کبیرو برادر صغیر) جنوری 2018 سے گارمنٹس، گھڑیوں اور موبائل کا آن لائن کام "فیشن ویشن" کے نام سے کر رہے۔  آن لائن کے اس کام میں ہم نے بہت سے ایسے نئے کام کیے، جن سے ضمیر تو مطمئن ہوا مگر نقصان بھی بہت اٹھانے پڑے۔ مثلا خاص طور پر کراچی والوں کے لیے مال چیک کر کے لینے کی سہولت… ملک بھر میں بھی گاہک کو شے پسند نہ آئے تو واپس کرنے کی سہولت… مارکیٹ سے قیمت اور معیار کی ضمانت… وغیرہ نیز گاہک تک مال جلدی اور بحفاظت پہنچے، اس کے لیے ٹی سی ایس میں اکاؤنٹ کھلوا کر ٹی سی ایس سے ڈیلیوری کا اہتمام کیا۔ یہ ساری سہولتیں اس خیال کو غلط ثابت کرنے کے لیے دی گئیں کہ آن لائن کے کام میں جھوٹ اوربے ایمانی بہت ہوتی ہے۔ سچی بات ہے کہ بہت سارے گاہکوں نے ان اقدامات کو بہت سراہا اور ایک سے زائد بار آرڈر دیے مگر کچھ لوگوں نے اس کا ناجائز فائدہ بھی اٹھایا اور ہمیں زچ کرنے میں کوئی کسر نہ چھوڑی۔ 😞 خیر آج پہلی بار اپنے چھوٹے بھائی محمد عدیل شہزاد کا آئی ڈی لنک دے رہے ہیں، جس میں فی الحال روزمرہ استعمال کے کچھ آئٹمز آپ کو نظر آئیں گے۔ ویسے تو ہمارے پیج اور ویب سائٹ بھی ہیں مگر فی الوقت آپ دوستوں کے لیے ایک آئی ڈی چھوٹے بھائی نے بنائی ہے اور مخصوص چیزیں رکھی ہیں.. آہستہ آہستہ آئی ڈی پر چیزیں بڑھاتے چلے جائیں گے ان شاء اللہ. پہلے جب ہم نے عمومی کام کیا اور اس میں اپنا معیارقائم رکھا تو آپ سب تو خیر حلقہ احباب میں سے ہیں۔ سو آپ کے اطمینان کی ہر لحاظ سے ضمانت ہے۔ مال میں نقص ہو یا ریٹ زیادہ لگیں، آپ محمد عدیل شہزاد کے ان باکس میں شکایت نوٹ کرا کر مال تبدیل یا واپس کرا سکتے ہیں۔ اور ہاں ہوم ڈیلیوری بھی بالکل مفت ہے۔ 🙂 اتنے دن ہم نے پھونک پھونک کر کام کرنے کے باوجود اپنی وال سے اس لیے تشہیر نہیں کی کہ ہم ہر لحاظ سے پہلے خود مطمئن ہونا چاہتے تھے، لیکن اب ہم سمجھتے ہیں کہ مارکیٹ سے اچھے سے اچھے مال کی خریداری کر کے اپنے گاہکوں کو مطمئن کر سکتے ہیں سو آج یہ پوسٹ کر رہے۔ اس پوسٹ کو بھی محض ایک اطلاع سمجھیے۔ نہ کوئی درخواست ہے نہ کوئی لارے لپے۔ ہاں بس اتنا کہ اس آئی ڈی لنک (محمد عدیل شہزاد) سے کسی بھی خریداری اور معاملے کا ذمہ دار آج سے آپ کا یہ خادم بابا ٹنڈوآدمی ہے! 😁 بڑے بول سے اللہ کی پناہ، بس دعا ہے کہ زبان کی لاج رہے، آبرو سلامت رہے، آمین! محمد فیصل شہزاد

##############################
https://web.facebook.com/faisal.shahzad.1253236/posts/2795685123793946
ہماری نالائقی کہ چند کاموں میں بہت سستی رہتی ہے... ایک عید مبارک کے ریڈیائی پیغامات بھیجنا اور دوجے ان پیغامات کے جواب دینا...! خاص طور پر کاپی پیسٹ میسیجز و اسٹیکرز کے جوابات 😎 بہرحال اس پوسٹ کے ذریعے تمام یاد رکھنے والے پیاروں کو خیر مبارک! اللہ خوش رکھے... آمین! البتہ ایک التجا ہے کہ براہ کرم کاپی پیسٹ کرنے سے پہلے ایک نظر چیک ضرور کر لیں کہ نمکین عید کی مبارک بادی ہو، عید الفطر کے میسیجز نہ ہوں.. جیسا کہ آج یہ میسیج آیا: 🙄 Eid Mubarak to you and your loved ones. May Allah bless you on this Eid with love, happiness, joy and peace. May Allah protect us all. Happy Eid ul Fitar. بابا ٹنڈوآدمی 🤣

##############################
https://web.facebook.com/faisal.shahzad.1253236/posts/2789858727709919
ان دنوں فریج اور ڈیپ فریزر والوں کا سیزن ہے! اگر گلی میں دس سوزوکی قربانی کے جانوروں کو لیے آرہیں… تو دو تین سوزوکیاں ڈیپ فریزر لادے بھی آرہیں  تا کہ قربانی کے بعد گائے آرام سے ڈیپ فریزرمیں رہے! ویسے کچھ عجیب ہلکا پن سا نہیں لگتا، انہی دنوں ڈیپ فریزر وغیرہ خریدنا؟ 🤨

##############################
https://web.facebook.com/faisal.shahzad.1253236/posts/2789740831055042
’’نورانی علم تو بھئی بہت کمزور ہوتا ہے…!‘‘ ’’سفلی کی کاٹ تو کالے سفلی علم سے ہی ممکن ہے…کیوں کہ لوہے کو لوہا ہی کاٹتا ہے!‘‘  یہ سخت بے ادبی پر مبنی جملے وہ شرکیہ جملے ہیں، جو ان امور پر بات کرتے ہوئے جاہل عامل اور عوام بے دھڑک بولتے ہیں جنھیں ہم بچپن سے سنتے آرہے ہیں…اور جو بفضل خدا علم نہ ہونے کے باوجود ہمیں ہمیشہ بہت برے لگے۔ پچھلے دنوں مگر ایک پوسٹ پر بظاہر کافی پڑھے لکھے لوگوں کو بھی انہی جملوں کی جگالی کرتے دیکھا تو سخت افسوس ہوا۔ یعنی ان چھوٹی چھوٹی بے حیثیت چیونٹیوں جیسی شیطانی گندی شکتیوں کا رعب تو ملاحظہ کیجیے کہ ہم اپنی زبان سے مالک کائنات کے اسم اعظم کو تو کمزور کہہ دیتے ہیں مگر کالی دیوی وغیرہ جیسی حقیر شیطانی قوتوں سے یوں ڈرتے ہیں جیسے نعوذباللہ اس کا وار، اللہ کا نام بھی نہیں روک سکتا۔ شاید شیطان کا یہ رعب و دبدبہ اور یہ خوف ان پراسرار ناولوں اور فرضی قصوں کہانیوں کی بدولت ہمارے لاشعور پر جما ہے، جو پاکستان میں کسی زمانے میں بہت پڑھے جاتے تھے۔ الحمدللہ! ہمارا ماننا تو یہ ہے کہ کمزور تو شیطان کا مکر اور عمل ہی ہے، مکڑی کے جالے سے بھی کمزور کہ جس کے توڑ کے لیے… سورہ بقرہ جیسی بڑی سورت، معوذ تین اور آیۃ الکرسی جیسی آیات تو الگ بات… ہم تو یہ کہتے ہیں کہ اہل یقین کا کہا گیا ایک بار اسم’’اللہ‘‘ بھی ساری دنیا کے جمیع کالے پیلے علوم اور تمام چھوٹے بڑے شیاطین کو ذلیل و رسوا کرنے کے لیے کافی ہے۔ ٭ شیطانی علوم اور مکر واللہ بہت ہی کمزور ہوتا ہے…ہاں البتہ صرف ایک چیز ایسی ہے کہ جس کی وجہ سے یہ بہت زیادہ طاقتور ہو جاتا ہے… وہ ہےاس کی حقیر طاقت پر ایمان لے آنا یعنی اسے بڑا مان لینا…! جی ہاں! اصل طاقت آپ کے ہمارے یقین کی ہوتی ہے۔ آپ کا جس پر یقین مضبوط ہو گا، وہی آپ کے لیے طاقت ور ہو گا۔ یہی بات اگر کوئی سمجھ لے تو اس کے لیے امریکا بھی کوئی سپر پاور نہیں رہتا… ہاں وہی بات کہ امریکا کی طاقت پر یقین اوراس کا رعب دل میں بٹھا لو تو بس وہی دنیا کی سب سے بڑی طاقت اور سپر پاور ہے۔ اسی طرح یہودیوں سے متعلق ایک بار لکھا تھا کہ وہ ہرگز کوئی بہت بڑی جادوئی طلسماتی طاقت نہیں رکھتے، بلکہ ان کی اصل طاقت ان کے مکر ہیں یا طلسماتی قوتوں  کے وہ فرضی چرچے جو خود ہمارے مخلص مسلمانوں نے بڑھ چڑھ کر پھیلائے ہیں۔ (اس تحریر کا لنک پہلے کمنٹ میں ہے) قصہ مختصردوستو! اصل طاقت تو ہے ہی رحمان کی طاقت، باقی سب کالے پیلے، سفلی بنگالی علوم مچھر کے پر سے بھی زیادہ حقیر ہیں… سو بس بات تو یقین ہی کی ہے! محمد فیصل شہزاد

##############################
https://web.facebook.com/faisal.shahzad.1253236/posts/2782890968406695
کیوں جی؟ وہ غریب الدیار یاد تو آتے ہوں گے ناں جو درانداز کہلائے گئے اور  غیروں کی فرمائش پر بے رحمی سے مار دیے گئے سچ تو یہ ہے کہ اگر اب بھی کچھ ہو سکتا ہے تو  ’’درانداز‘‘ ہی کوئی کرشمہ دکھا سکتے ہیں ہم سے تو بس، نت نئے اسلوب میں باتیں ہی بنا سکتے ہیں ان دنوں رجزیہ اسلوب کی ڈیمانڈ ہے کل خدانخواستہ کچھ ہو گیا تو المناک مرثیے تخلیق کیا کریں گے جی ہاں! ہم تو مرثیہ نگار ہیں، سوشل میڈیا ایکٹوسٹ ہیں، تجزیہ کار ہیں قصہ مختصر! قلم کے محض شہ سوار ہیں مگر سچ تو یہ ہے کہ اگر اب بھی کچھ ہو سکتا ہے  تو  ’’درانداز‘‘ ہی کوئی کرشمہ دکھا سکتے  ہیں مگر وہ تو اکثر خاموش کرا دیے گئے!!! 😓 جو چند جیتے ہیں وہ توبہ تائب کرا دیے گئے بابا 😐

##############################
https://web.facebook.com/faisal.shahzad.1253236/posts/2782759051753220
قابل تقلید عمل، قابل تبلیغ اسلوب، قابل تشہیر پوسٹ اور قابل اشاعت تحریر! ٭٭٭٭٭٭٭٭٭٭٭٭٭٭ یہ تصویر کل کی ہے جو دعوت دین دیتے ہوئے میری لاعلمی میں کھینچی گئی۔ سوچا کیوں نا آپ احباب کو بھی اس مکالمے کا احوال سنایا جائے؟ یوں قارئین مغرب میں ہونے والی اس دعوت دین کو کسی درجے سمجھ پائیں گے۔ میرے ہاتھ میں کچھ کارڈز تھے جو میں ہر آنے جانے والے کو مفت تقسیم کررہا تھا۔ کارڈ کی ایک جانب جلی الفاظ میں یہ سوال چسپاں تھا کہ "کیا زندگی بھی ایک کھیل تماشہ ہے؟"۔ یہ سوال میں کارڈ دیتے ہوئے ہر پڑھنے والے سے پوچھ بھی لیتا تھا۔ اسی کارڈ کی دوسری جانب قران حکیم کی وہ آیت موجود تھی جس کا مفہوم کچھ یوں ہے کہ کیا تم یہ گمان کرتے ہو کہ بلامقصد پیدا کردیئے گئے ہو؟ اور ہمارے پاس حساب کیلئے نہ لوٹو گے؟ اسی دوران جب تصویر میں موجود اس نوجوان نے یہ کارڈ لیا تو اسے الٹ پلٹ کرکے پڑھنے لگا۔ یہی وہ وقت تھا جب میں نے گفتگو کا انگریزی میں آغاز کیا۔ لب لباب لکھے دیتا ہوں۔ ۔ کیسے ہو میرے بھائی؟ ہم آج یہاں اسلئے موجود ہیں کہ تم سے پوچھ سکیں ۔۔ کیا یہ زندگی فقط ایک کھیل تماشہ ہے؟ کیونکہ اگر یہ مقصد سے خالی ہے یا موت کے بعد کسی ابدی زندگی کا قوی امکان نہیں رکھتی۔ تب تو واقعی اسکی حیثیت کسی کھیل تماشے سے زیادہ نہیں۔ مگر اگر اس کائنات کا کوئی خالق ہے اور اگر کوئی ابدی حیات ہماری منتظر ہے تب یہ سوال ہمارے لئے اہم ترین ہونا چاہیئے۔ ان سوالات سے بھی زیادہ اہم کہ ہمارا کیریئر کیا ہو یا ہمارا جیون ساتھی کون بنے؟ ۔۔ (میرے مخاطب نے اثبات میں سر ہلا کر تصدیق کی) میں نے دریافت کیا کہ اگر میں پوچھوں کہ تمہاری آنکھوں کا کیا مقصد ہے؟ تو کیا کہو گے؟ اس نے کہا دیکھنا۔ کانوں کا؟ کہا سننا۔ ناک کا؟ کہا سونگھنا؟ ۔۔ اب پوچھا اور تمہارا؟ میرا مخاطب خاموش تھا۔ میں نے دہرایا دوست تمہارا مقصد کیا ہے؟ تمہیں معلوم ہے کہ آنکھ، کان، ہوا، پانی سب کا متعین مقصد ہے۔مگر تم یہ نہیں جانتے کہ تمہارا اپنا کیا مقصد ہے؟ اس نے پوری دلچسپی سے میری تصدیق کی۔  ۔ میں نے دریافت کیا کہ کیا تم خدا کو مانتے ہو؟ جواب ملا ہاں مانتا ہوں کیونکہ میں ایک عیسائی ہوں۔ میں نے کہا بہت مبارک یعنی ہم دونوں میں یہ قدر مشترک ہے کہ ہم خدا پر ایمان رکھتے ہیں۔ اسلام وہ دین ہے جہاں کوئی شخص مسلم ہوہی نہیں سکتا جب تک وہ عیسیٰ پر ایمان نہ لائے۔ اور موسیٰ پر اور یوسف پر اور ابراہیم پر اور نوح پر اور تمام پیغمبروں پر۔ علیہ السلام اجمعین۔ میں نے اگلا سوال پوچھا۔۔ اچھا یہ کہو کہ جیزز (حضرت عیسیٰ علیہ السلام) تمہارے نزدیک خدا ہیں یا انہیں خدا نے بھیجا ہے؟ اس نے جھٹ جواب دیا کہ نہیں وہ خدا نہیں بلکہ خدا کے بھیجے ہوئے ہیں اور یہی عیسائی مذہب بتاتا ہے۔ میں نے نفی میں گردن ہلا کر اسے بتایا کہ قطعی نہیں۔ بلکہ ایسا آج کی تاریخ میں صرف اسلام کہہ رہا ہے۔ عیسائیت تو عقیدہ تثلیث پڑھاتی ہے کہ عیسیٰ معاذاللہ تین میں سے خدا ہیں اور ثم معاذ اللہ وہ اللہ کے سلبی بیٹے ہیں۔ ایک بار پھر اس نے گردن اثبات میں ہلاکر میری تصدیق کی اور بولا ۔۔ لیکن مجھے یہ لگتا ہے کہ وہ نہ خدا ہیں نہ ہی بیٹے بلکہ خدا کے بھیجے محبوب پیغمبر ہیں۔ میں نے مسکرا کر اسے بتایا کہ یہی تو وہ تعلیم ہے جو اسلام دیتا ہے۔ جو اختلاف تمہارے تدبر کو چرچ سے ہوا ہے یہی وہ بنیادی اختلاف ہے جو اسلام کو ہے۔  ۔ اس کی دلچسپی انتہا پر تھی جب اس کا موبائل بجنا شروع ہوگیا۔ دوسری جانب اس کا کوئی دوست اسے مجبور کررہا تھا کہ وہ سب چھوڑ کر جلدی فلاں جگہ پہنچے۔ میں جانتا تھا کہ شیطان اب ہر صورت اسے مجھ سے دور کرنا چاہتا ہے۔ لہذا وقت ضائع کیئے بناء میں نے اسے قران حکیم کا مفت ترجمہ تحفہ دیا اور تاکید کی کہ وہ اسے لازمی پڑھے تاکہ جان سکے کہ اسکی اپنی سمجھ اسلام کے موافق اور اسکے آبائی مذہب کے مخالف ہے۔ اس نے پوری دلچسپی سے پڑھنے کی حامی بھری اور مجھ سے ہاتھ ملا کر رخصت ہوا۔ میں مطمئن ہوں کہ بیج قلب و ذہن میں بو دیا گیا ہے۔ کیا معلوم کل حالات و واقعات اس کی آبیاری کردیں؟ یوں اللہ پاک میرے اس نوجوان بھائی کو بھی دین کا راستہ دکھا دے۔ ۔ ====عظیم نامہ====

##############################
https://web.facebook.com/faisal.shahzad.1253236/posts/2781529331876192
ایک بات پوچھوں؟ ٭٭٭٭ جن سوالوں سے بہت زیادہ تپ چڑھتی ہے، ان میں سے چوتھا سوال ان باکس پر کیا جاتا ہے: ’’فیصل بھائی!‘‘ دو گھنٹے کے بعد ہم نے دیکھا تو جواب دیا: ’’جی؟‘‘ تین گھنٹے بعد جواب در جواب آیا: ’’ایک بات پوچھوں؟‘‘  پانچ گھنٹوں کے بعد ہم نے میسیج دیکھا تو دل پر جبر کرتے ہوئے:  ’’جی جی پوچھیے!‘‘  اگلے دن : ’’سر! آپ اتنی دیر سے جواب دیتے ہیں… خیر ابھی مصروف تو نہیں ہیں، ابھی پوچھ لوں؟‘‘ بے ساختہ ناگفتنی صادر ہو جاتی ہے مگر بظاہر بڑی خوش اخلاقی سے: ’’جی جی پوچھیے۔‘‘ 😠 بابا ٹنڈوآدمی ٭ (پچھلے تین سوال اسی وال پر ہیں 🥺)

##############################
https://web.facebook.com/faisal.shahzad.1253236/posts/2781468251882300
تنخواہ کتنی ہے؟ ٭٭٭٭ جن سوالوں سےتپ چڑھتی  ہے، ان میں سے تیسرا یہ ہے کہ موصوف سے پہلی بار ملاقات ہے اوراگلے ہی منٹ میں پوچھتے ہیں: ’’آپ کی تنخواہ کتنی ہے؟‘‘ ہم بس یہی کہہ پاتے ہیں: ’’جتنی آپ کی عمر ہے۔‘‘ احمقوں کو اتنا بھی نہیں پتا کہ خواتین سے ان کی عمر اور حضرات سے ان کی تنخواہ نہیں پوچھا کرتے۔ بابا ٹنڈوآدمی 😒 (پچھلے دو سوال اسی وال پر ہیں اور کیا 😉)

##############################
https://web.facebook.com/faisal.shahzad.1253236/posts/2781420578553734
تعارف کروائیے؟ ٭٭٭٭٭٭ جن سوالوں سے بہت زیادہ تپ چڑھتی ہے، ان میں سے دوسرا سوال بھی فون پر کیا جاتا ہے۔ کسی اجنبی نمبر سے کال آتی ہے۔ ریسیو کی جائے تو آگے سے: س: ’’آپ کون ہیں؟اپنا تعارف کروائیے۔‘‘ ج: ’’بھائی! فون آپ نے کیا ہے۔ تعارف آپ اپنا کروائیے۔‘‘ س: ’’مگر اگرآپ بتا دیں گے تو کیا ہو جائے گا؟‘‘ ج: ’’مگر ہم نہیں بتاتے۔ اپنا تعارف کروائیے پہلے۔‘‘ بس جی بڑی بدتمیزی سے پھر فون بند کر دیا جاتا ہے۔ ہم ڈیڑھ بدتمیزی کرتے ہوئے اس احمق کا نمبر ہی بلاک کر دیتے ہیں۔ بابا ٹنڈوآدمی 🤨 (پہلا سوال اسی وال پر ہے بھئی 😉)

##############################
https://web.facebook.com/faisal.shahzad.1253236/posts/2781351688560623
آپ کہاں ہیں؟ ٭٭٭٭٭ جن سوالوں سے بہت زیادہ تپ چڑھتی ہے۔ ان میں سے ایک دفتر کے انٹرکام یا لائن والے فون پر یہ پوچھا جاتا ہے: ’’آپ ابھی کہاں ہیں؟‘‘ تپ کر: ’’میں ابھی راستے میں ہوں اور مریخ پر جا رہا ہوں۔‘‘ یہ کہہ کر ریسیور پٹخ دیتا ہوں۔ کچھ دیر کے بعد دوبارہ فون آتا ہے اور تب جھینپی جھینپی آواز میں سلام کیا جاتا ہے۔ بابا ٹنڈوآدمی ☹️

##############################
https://web.facebook.com/faisal.shahzad.1253236/posts/2884157981613326
ڈیڑھ دو ماہ قبل ایک سوشل میڈیا رائٹرز گروپ بنا تھا۔ بنانے والے بہت ہی محترم اور مخلص لکھاری تھے، پھر ہمیں جناب خاکوانی صاحب نے انوائٹ کیا تو دعوت قبول کرنا بنتا ہی تھا۔ ہم نہ صرف خود گئے بلکہ اپنے حلقہ احباب میں سے چنیدہ لکھاریوں کو  بلا لے گئے۔ ہمیں بغیر طلب کے خود سے ہی ایڈمن بنایا گیا مگر ہم شاید وہ پہلے اور آخری ایڈمن تھے کہ خود سے ایڈمنی اتار دیے… خیر پہلے دن کی پہلی گھڑی سے قریب پچیس دن تک تو وہاں گھمسان کی لڑائیاں ہوتی رہیں۔ بظاہر بزرگ گلی محلے کے لونڈے لپاڑوں کی طرح محض اختیارات کی چاہ میں ایک دوسرے کے گریبان پر ہاتھ ڈالے سر پھٹول کرتے رہے۔ اس کے بعد وہی ہوا، جیسا کہ ہوا کرتا ہے۔ یعنی متحدہ ٹوٹی تو ایک دوسرے گروپ نے جنم لے لیا۔ 😁 ایک دوسرا لکھاریوں کا بازار، رائٹرز کیفے کے نام سے سجا۔ جب مقابلے میں دوسری دکان سجی تو پہلی کا نصف رش (چند درجن ممبران میں سے) وہ لے گئی… پہلی بے چاری ایک مہینے کی جوان بیوہ کی طرح اجاڑ اجاڑ سی ویران ہو گئی۔ ایک دوست ہمیں دوسری دکان پر بھی کھینچے لے گئے۔  ہم چلے گئے مگر ہمدردیاں بہرحال پہلی کے ساتھ ہی رہیں، نیک گمان یہ تھا کہ اخلاقیات کا پلڑا وہاں کچھ بھاری ہے۔ مگر یقین جانیے، دونوں جگہ کوئی مثبت سرگرمی کم ازکم اس بڑی چیز مطلب ناچیز کو تو ڈھونڈے سے نظر نہ آئی۔ خیال تھا کہ وہاں کچھ مثبت ٹرینڈ سیٹ ہوں گے، جیسا کہ دعوا تھا۔ اخلاقیات پر، سماجی حرکیات پر مفید مثبت ابحاث ہوں گی۔ شعرو نثر میں سیکھنا سکھانا ہوگا۔ ادبی تفریحات ہوں گی۔ کچھ ادبی شہ پارے پڑھنے کو ملیں گے مگر کدو! چند واقعتا لکھاری بہن بھائیوں کی پوسٹس کے علاوہ اکثر وہی عامیانہ گھسے پٹے لطیفے جنھیں کثیفے کہنا زیادہ بہتر ہے پوسٹ ہوتے رہے جو کسی بھی گھٹیا واٹس ایپ گروپ میں آپ کو مفت میں ہزاروں مل جاتے ہیں…! ہاں البتہ ایک فرق یہ تھا کہ ایک طرف یعنی ’’کیفے‘‘ میں اگر 38 پلس جنسی کثیفے پوسٹ ہوتے تو دوسری طرف سوشل میڈیا رائٹرز گروپ میں سعید ابراہیم نامی ایک کثیفہ ہی پوسٹ پر پوسٹ ہونے لگا… موصوف ایک مکمل نفسیاتی پیکج ہیں… دیسی ملحدین کا تھوکا ہوا چاٹ کر مختلف جگہوں پر قے کرتے پھرتے ہیں پھر ستم یہ ہے کہ اپنی ہفوات کو علمی سوالات کہنے پر بھی بضد ہیں… مذہب و اہل مذہب کی تضحیک کرنے کی اپنی سی کوشش کرتے ہوئے خود اپنی ہی تذلیل کرواتے ہیں مگر شکوہ کناں رہتے ہیں کہ کوئی انھیں سیریس نہیں لیتا۔ بڑھاپے کے باوجود جنس دماغ پر سوار رہتا ہے تو جنون میں جانے کیا کچھ بکتے چلے جاتے ہیں۔ سلیم الطبع احباب ان کی حرکتوں پر احتجاج کرتے رہے مگر کوئی شنوائی نہ ہوئی۔ آخر کل لکھاری بہن ساجدہ غلام محمد کی برداشت نے جواب دیا تو انھوں نے ’’ناسعید‘‘ کے حوالے سے ایک احتجاجی پوسٹ کر دی۔  اظہار رائے کے علمبرداروں نے اسے ڈیلیٹ کر کے ایک وضاحتی پوسٹ آویزاں کر دی کہ لکھاری محض لکھاری ہوتا ہے۔ اسے اسپیس دیں، برداشت کریں اور رواداری کو فروغ دیں۔ سمجھ میں بات مگر یہ نہ آئی کہ دن میں دس دس بار اکثریت کی دل آزاری کرنے والے کو تو آپ برداشت کرنے کا وعظ فرما رہے مگر جب اس پر اک ذرا سی مثبت تنقید ہوئی تو آپ سے برداشت نہ ہوئی؟ بھیا! رواداری کو فروغ کیا تبھی ملتا ہے جب اقلیت سر پر بیٹھ ناچے، اکثریت کی تضحیک و تذلیل کرے؟ اور چوں کہ وہ اقلیت ہے، اس لیے ظلم کر کے بھی مظلوم رہے۔ واہ بھئی! خیر قصہ مختصر! آج ہم نے ایک احتجاجی پوسٹ لگائی تو بھان متی کے کنبے جیسے جمع کیے گئے 29 ایڈمنز میں سے کسی چول کو دو سیکنڈ برداشت نہ ہوئی اور ڈیلیٹ کر دی۔ بھئی سیدھی سی بات یہ ہے کہ اگر یہی سب کچھ  دیکھنا ہے تو ’’منی بدنام ہوئی‘‘ اور’’رد مذہب‘‘ جیسے بھونڈے گھٹیا اور بازاری گروپس کیوں نہ جوائن کر لیے جاویں؟ سو ہم تو گروپ چھوڑ چلے آئے…! جو باصلاحیت ساتھی وہاں ہیں، وہ ویسے بھی حلقہ یاراں میں ہیں، سو کچھ خاص ضرورت نہ رہی کہ آدمی ہفوات دیکھ کر بھی نظر انداز کرنے کی مشقت کرتا رہے۔ البتہ ایک بات ہے کہ بانی گروپ جناب محمود فیاض صاحب جیسے خوبصورت نثرنگار سے تعارف بہرحال اس گروپ کے بہانے ہوا، سو وہ ہمارے لیے بہت محترم ہیں۔ ان سے تعلق ان شاء اللہ برقرار رہے گا۔ بابا ٹنڈوآدمی

##############################
https://web.facebook.com/faisal.shahzad.1253236/posts/2881497441879380
جسے دیکھو ستراسی ہزار کا موبائل پوچھ رہا! براہ کرم ہمیں تو کوئی 15 سے 18 سو کے درمیان کا اچھا سا اینڈرائیڈ فون سجیسٹ کریں۔ 🤗جسے دیکھو ستراسی ہزار کا موبائل پوچھ رہا! براہ کرم ہمیں تو کوئی 15 سے 18 سو کے درمیان کا اچھا سا اینڈرائیڈ فون سجیسٹ کریں۔ 🤗

##############################
https://web.facebook.com/faisal.shahzad.1253236/posts/2875985872430537
حماقتوں کی کہانی ٭٭٭٭٭٭٭  ہر خاندان میں کچھ ایسے بزرگ ودیعت کیے جاتے ہیں جو بچوں کے ساتھ رسہ کشی کے عادی ہوتے ہیں۔ ایسی ہی ایک ’’چنگاری‘‘ ہماری خاکستر میں بھی تھی۔ وہ خاک میں بخوشی رلتے بچے کو اقبال کا شاہین بننے کا سبق دیا کرتے تھے۔ خود اُن کی بابت ہمارا تجربہ یہ تھا کہ وہ صرف سبق ہی سکھا سکتے ہیں۔ خیر ان کے نقشِ قدم پر چلتے ہوئے خاندان کے بعض’’لائق‘‘ بچے بھی ہمیں بے نقط سنانے لگے۔ خود اُن بزرگو کی پرواز شاہین جیسی کبھی رہی تھی یا نہیں لیکن اسٹیمنا بلاشبہ شاہین جیسا ہی تھا۔ وہ دن کے ہر گھنٹے میں دو گھنٹے کا لیکچر دینے کی قدرت رکھتے تھے۔  لیکن وعظ و تذکیر، پندو نصائح، مشاہدات وتجربات اور حکایات و ضرب الامثال پر مشتمل علم و دانش کا یہ دریا سر پر سے سالم گزرتا جاتا اور ہمارے کان پر جوں تک نہ رینگتی، حتیٰ کہ اِس مہا بھارت میں ہمارا بال تک بیکا نہ ہوتا۔ مٹی کے مادھو بنے ہم ہونقوں کی مانند کہیں خلا میں گھورتے پائے جاتے یا چھت کی کڑیاں گننے میں مصروف نظر آتے۔ یہ موقع ہوتا تھا، ضرب الامثال کی برسات کا۔ ایک کہاوت تو اُن کی عادت بن چکی تھی: ’’میاں! بڑے ہو گے تو آٹے دال کا بھاؤ معلوم ہوگا…!‘‘ تجسس ہوتا کہ وہ وقت کب آئے گا جب یہ رازعیاں ہوگا اور ہم بزرگوں کو فخر سے بتا سکیں گے کہ لیجیے! بوجھ لی ہم نے پہیلی۔ آٹے دال کا بھاؤ معلوم ہوگیا۔ یہ تو ایک عرصے بعد کھلا کہ آٹے دال کا بھاؤ معلوم نہ ہونا ہمارے لیے زیادہ بہتر تھا، مگر پتا نہیں، ہم جیسے لوگ چوٹ کھا کر ہی کیوں سمجھتے ہیں؟ زندگی کے اونچے نیچے رستوں پر سفر کرتے، وقت کی بھول بھلیوں میں ہم ایسے کھوئے کہ اپنا ہی ہوش نہ رہا۔ وہ چہرے جن کے بغیر ہمیں بارش سے بھیگی صبح بے رونق محسوس ہوتی تھی، وقت کے جھولے میں بیٹھ کر کہیں دور چلے گئے۔ لڑکپن کے دنوں میں، سردیوں کی شاموں کی وہ گرم چائے بھاپ بن کر ہماری یادوں سے اڑ گئی جس کے بغیر سرما کا لطف پھیکا لگتا تھا۔ بچپن کی سہیلی یعنی گھر کی چھت کو،کہ جس کے کشادہ سینے میں ہمارے بے شمار قہقہے دفن تھے اور اس کی کڑیوں کو جو ہماری بے شمار شرارتوں کی عینی شاہد ہوا کرتی تھیں ہم بھولتے ہی چلے گئے۔ اب تو ہمیں وہ پودے بھی یاد نہیں رہے، جو کبھی اپنے ہاتھوں سے لگائے تھے اور جن پر کلی کھلنے اور کھل کرگلاب بننے کا ہمیں انتظار رہتا تھا۔ خیر اب ہمیں آٹے دال کا بھاؤ معلوم ہو گیا ہے، مگر افسوس کہ وہ بزرگ ہی نہ رہے جن کے سامنے ہمیں تفاخر کااظہار کرنا تھا۔  وہ ایک شخص جوخیالی پلاؤ پکانے، تصورات کی دنیا میں مگن ہوائی قلعے تعمیر کرنے اور اچھے اچھے خواب دیکھ کر مسکرانے کی کوشش کیا کرتا تھا، گردش ِ ایام کی بدولت کچھ بدل سا گیا ہے۔ اسے ذہنی بلوغت کا صدمہ پہنچا ہے۔ پچھلے دنوں جب اثنائے گفتگو ایک دوست نے یہ کہا کہ بچوں کو صرف پیٹ بھر کھانا ہی تو نہیں چاہیے ہوتا، انھیں تو’’چیز‘‘ بھی چاہیے ہوتی ہے تو سچ مانیے کلیجہ منہ کو آنے لگا۔ اب بچے بڑے تو ہوتے نہیں جو خود کو بہلا لیں۔ بچے تو من کے سچے ہوتے ہیں۔ سچ کی یہ قسم جتنی میٹھی ہے، اتنی ہی کڑوی ہے۔ بچے منہ پر سچ بول دیتے ہیں۔ ہر دن بچوں کا ایک نیا مطالبہ ہوتا ہے اور باپ کا نیا امتحان۔ وہ دال روٹی کی فکر کے ساتھ بچوں کے مطالبات کو کیسے پورا کرتا ہے؟ اور مطالبات کو پورا نہ کرپائے تو کیا کرتا ہے؟ اسے نیند کیسے آجاتی ہے اور نیند کے بغیر وہ مشقت بھرے کام کیسے کر لیتا ہے؟ یہ سوال تو کسی کوہ کن سے پوچھیے، کسی مزدور سے پوچھیے جو دن رات اپنی پشت پر وزن اٹھاتا ہو یا کسی ایسے کاری گر سے پوچھیے جسے ہر روز کنواں کھود کر پانی نکالنے کی مشق کرنا پڑتی ہو۔ ہم ایسے قلم مزدور تو خیر تصور کے کسی محل میں چھپ کر مسکرا لیاکرتے ہیں، جی کو بہلا لیا کرتے ہیں۔  ہاں یاد آیا۔ جب ہم چھوٹے تھے تو ہر مشکل کو تصور ہی تصور میں حل کرلیا کرتے تھے۔ یہ مشق اب کام آرہی ہے۔ تب اور اب میں فرق بس یہ پڑا ہے کہ اب آٹے دال کا بھاؤ ہمیں گرچہ معلوم ہے مگر لکھنے اور لکھتے رہنے کی ’’حماقتیں‘‘ بھی جاری ہیں۔ اب یہ شوقِ تحریر، شوق سے زیادہ مجبوری اور شاید مجبوری سے زیادہ عادت بن گئی ہے۔ شاید ایک قلم کا ر لکھنے پر مجبور ہوتا ہے۔ وہ الفاظ سے منظر کشی کا عادی ہوتا ہے۔ وہ اسی لیے لکھتا ہے کہ اسے لکھنا ہوتا ہے۔ اس سے زیادہ اوروہ کر ہی کیا سکتا ہے؟  آپ کہیں گے کہ یہ تو حماقت ہے۔ بھئی ہم اپنی حماقتوں کی کہانی ہی تو آپ کو سنا رہے ہیں۔ آپ اس بور کہانی پر وقت ضائع نہ کیجیے، صفحہ پلٹ لیجیے اور کوئی اور پوسٹ پڑھیے۔ ٭٭٭ باباٹنڈوآدمی

##############################
https://web.facebook.com/faisal.shahzad.1253236/posts/2873480452681079
نویں سنچری! ٭٭٭٭٭ آج بچوں کا اسلام کا 900 واں شمارہ آیا ہے ۔ گویا آج بچوں کا اسلام کی نویں سنچری مکمل ہو گئی ہے۔ سترہ سال گزر گئے، دیکھتے ہی دیکھتے۔ یہی زندگی ہے۔ وقت کا دریا لمحہ بہ لمحہ اِس تیزی سے بہتا چلا جاتا ہے، جیسے پل کے نیچے سے دریا کی لہریں کبھی واپس نہ آنے کے لیے بہتی چلی جاتی ہیں۔ جی ہاں! عنقریب ہمارا آپ کا ،ہم سب کا معین’’وقت‘‘ بھی آنے والا ہے۔نجانے اس وقت بچوں کا اسلام کی کون سی سنچری ترتیب پا رہی ہو گی،جب ہم آپ نہ ہوں گے۔ مدیر کوئی اور ہو گا، قاری بھی کچھ اور ہوں گے۔دعا ہے کہ اللہ ہم سب کو اول اعلیٰ علیین، پھر جنت الفردوس میں جمع فرمائے، آمین! یہ شمارہ اِس لحاظ سے بھی بہت خاص شمارہ ہے کہ اردو زبان میں بچوں کا اسلام وہ دوسرا رسالہ ہے جس نے 900 کے عدد کو چھوا، پہلا تعلیم و تربیت ہے۔ خیر پڑھیے گا اور اپنی رائے سے نوازیے گا۔ ٭ نوٹ: آج شمارہ چھپ کر آیا توصفحہ نمبر 12 دیکھ کر دل دھک سے رہ گیا۔ ہمارے ڈیزائنر سے ایک بہت بڑی غلطی رہ گئی کہ پرندوں کی آنکھیں مٹائے بغیر پریس بھیج دیا۔ ہم بھی فائنل چیک نہ کر سکے۔ بہت معذرت خواہ ہیں۔ جلد ہی اعتذار لگائیں گے، ان شاءاللہ تعالیٰ! مزید نوٹ: جو دوست بہت غریب مسکین ہیں، وہ بغیر خریدے ہمارے آفیشل پیج پر بچوں کا اسلام پڑھ سکتے ہیں۔  لنک کمنٹ میں ہے۔ 😁 محمد فیصل شہزاد

##############################
https://web.facebook.com/faisal.shahzad.1253236/posts/2867447466617711
سچ ہے ان’’پیکجوں‘‘اور’’شارٹ رستوں‘‘ نے بہتوں کے دین و دنیا تباہ کر کے رکھ دیے… ! 😢

##############################
https://web.facebook.com/faisal.shahzad.1253236/posts/2866041526758305
حجاب کے لیے آواز بلند کیجیے ٭٭٭٭٭٭٭٭٭٭ حجاب تو نسبتاً کافی چھوٹی بات ہے حضور…! ایک اسکارف سے سر  کی زینت کو چھپا لینا… مناسب کپڑے  زیب تن کر  لینا…اور بس! عصر حاضر میں باحیا مسلمان عورت کی علامت بس یہی حجاب کہلاتا ہے۔ یہ بےضرر سا حجاب بھی مگر آزادی رائے کی علمبردار جدید دنیا سے برداشت نہیں ہوتا۔  کہیں اس کے خلاف قانون بنتے ہیں، کہیں بھری عدالت میں ایک حاملہ عورت کو محض حجاب پہننے کی پاداش میں خنجر کے وار کر کے شہید کر دیا جاتا ہے اور… کہیں  اسلامی جمہوریہ پاکستان کے ایک چھوٹے سے حصے میں بے ضرر سا یہ حجاب لازم کرنے پر، ایک طوفانِ بدتمیزی مچا دیا جاتا ہے۔ یہ ہے اس حجاب کا باطل پر خوف کہ جس میں سر ڈھکا اور چہرہ کھلا رہتا ہے۔ تو پھر نقاب؟… کہ جس میں چہرہ چھپایا جاتا ہے اور شرعی پردہ؟…کہ جو ہر نامحرم سے ہوتا ہے… یہ ’’ان‘‘ سے بھلا کیسے برداشت ہو گا؟ سو دوستو!  حجاب کا حالیہ مقدمہ ایک ٹیسٹ کیس ہے… آپ اس کا مقدمہ اچھے سے لڑ لیں گے تو آنے والے کل میں آپ ’’شرعی پردے‘‘ کی بات کر سکیں گے۔ ورنہ آج آپ ٹھس ہو کر بیٹھ گئے تو دیسی لبرلز کہ جن کے آزادی رائے کا ماسک چڑھائے خوشنما چہرے ’’حجاب‘‘ نے ایک دن میں بے نقاب کر ڈالے… کل یہ ہماری مستورات کے نقاب نوچنے پر آ جائیں گے۔ سو دوستو! ’’حجاب‘‘ کو "ریاست مدینہ" میں انصاف دلانے کے لیے آواز اٹھاؤ… نحیف ہو یا بلند، جیسی بھی ہو، اس سے قبل کہ سارے حجابات اٹھ جاویں۔ 😢 ٭ باباٹنڈوآدمی ٭٭٭ نوٹ: فرینڈ لسٹ کے دوست احباب سے، لکھاری بہنوں اور بھائیوں سے درخواست ہے کہ براہ کرم ٹوئیٹر اور فیس بک پر اس ہیش ٹیگ کے ساتھ ضرور کچھ نہ کچھ لکھیے، پوسٹس کیجیے۔ (اللہ آپ سے راضی ہو جائے) #Hijab_is_Protection #Hijab_is_an_order

##############################
https://web.facebook.com/faisal.shahzad.1253236/posts/2859902920705499
ایک درخواست ٭٭٭٭٭٭ پچھلے پانچ سالہ فیس بکی دور میں ہم نے شاید ہی کبھی دو بار کے علاوہ پوسٹ کسی بیمار کے لیے دعا یا مشورے کے لیے لگائی ہو۔ مگر آج ایک بار پھر دعا اور اچھے سے مشورے کی ضرورت پڑ گئی ہے۔ والدہ محترمہ کو تین ہفتوں سے شدید جوڑوں کا درد شروع ہو گیا ہے۔ بلڈپریشر اور ذیابیطس کی دوائیں تو لے رہی تھیں مگر یہ ظالم درد اور ایسا شدید درد کہ اٹھنے بیٹھنے سے بھی جائیں، پہلی بار ہوا ہے۔ ڈاکٹر نے وٹامن ڈی کا ٹیسٹ لکھ کر دیا تو بہت کم یعنی 10 آیا۔ اس کا علاج شروع ہوئے دو ہفتے ہو گئے ہیں لیکن ذرہ برابر بھی فرق نہیں پڑا بلکہ حالت روزبروز دگرگوں ہوتی جا رہی ہے۔ اب کل دوبارہ  اپائنٹمنٹ لیا ہے۔ یقینا یورک ایسڈ اور دوسرے ٹیسٹ کروائے جائیں گے۔ غالب گمان مگر ہمیں یہی ہے کہ یہ درد ایک نامعقول مرض گٹھیا کی وجہ سے ہے۔ کیوں کہ ان کی بڑی بہن یعنی ہماری خالہ کو بھی دو سال قبل یہ مرض قریب اپاہج بنا چکا ہے۔ تو ایک تو آپ حضرات سے بہت زیادہ دعا کی درخواست کرنا تھی۔ (رسمی نہیں حقیقی دعا، نماز کے بعد کی دعا) دوسرے ہم مشورہ چاہتے تھے کہ ایلوپیتھک علاج کے علاوہ، کیا کسی دوست کے تجربے میں اس مرض کا کوئی متبادل علاج، ہربل، یونانی اور ہومیوپیتھک وغیرہ میں ہے تو ضرور بتائے۔ نوازش ہو گی۔  نیز پرہیز اور درد کم کرنے کے لیے ذوادثر ٹوٹکے بھی اگر کسی بھائی بہن کے علم میں ہوں تو ضرور بتائیں۔ محمد فیصل شہزاد

##############################
https://web.facebook.com/faisal.shahzad.1253236/posts/2854067374622387
براہ کرم ٹھنڈا کر کے کھائیے! ٭٭٭٭٭٭٭ فیس بک کے مخصوص منظرنامے میں زیادہ سے زیادہ ریٹنگ حاصل کرنے کی نفسیات کے تحت ’’سب سے پہلے خبر‘‘ بریک کرنے کی جو ایک دوڑ سی ہمیں ہر دوسری وال پر نظر آتی ہے، یقین مانیے یہ ایک بہت ہی عجیب اور افسوس ناک صورت حال ہو گئی ہے۔ فوری ردعمل کی یہ نفسیات ہی وہ کام کرواتی ہے کہ عنقریب خود مخبر ایک تماشا بن جاتا ہے۔ یہ خیال کہ اگر میں نے کسی معاملے میں فورا رسپانس نہیں دیا، ایک دو پوسٹ نہیں داغیں تو میں منظرنامے میں کہیں پیچھے رہ جاوں گا اور کوئی دوجا نمبر لے جائے گا…آدمی کو پھر کہیں کا نہیں چھوڑتا۔ سو خدا کے واسطہ ہے دوستو! ذرا صبر کر لیا کرو… شریعت کا حکم بھی یہی ہے کہ پہلےمعاملے کی اچھی طرح تصدیق کرو پھر فیصلہ سناو یا فتویٰ دو۔ بالکل ممکن ہے کہ ازروئے حدیث ہم کسی کا رونا چلانا دیکھ کر بنا تحقیق دوسرے کو ظالم، وحشی قرار دے دیویں… اس کی عزت اور جان کے درپے ہو جائیں اور بعد میں معلوم ہو کہ اس ’’مظلوم‘‘ نے تو ’’ظالم‘‘ کی دو آنکھیں پھوڑ رکھی ہیں۔ ٭٭٭ ماضی قریب میں بھائی انعام رانا کی مثال سب کے سامنے ہی ہے کہ کیسے ایک فیس بکی نے جعلی اسکرین شاٹ لگا کر رانا کو نہ صرف ننگی گالیاں دلوائیں بلکہ انھیں جان کی دھمکیاں تک دی گئیں۔ عدنان نذر کی مثال بھی ابھی کل ہی کی بات ہے۔ ٭ ایک تازہ مثال کل کی ہی دیکھیے: ایک بلیک میلر پروفیشنل فاحشہ عورت مسکان کا رنڈی رونا سن کر ایک خاتون آفیسر شگفتہ کا نازیبا ذکر وال وال پر ہوا اور ایک مظلوم شخص عامر کی تصویر کے ذریعے اس کی جان، عزت اور نوکری خطرے میں پڑ گئی۔ (ہم عارف بھائی کے اخلاص کا معترف ہیں۔ ان سے اللہ کے لیے محبت ہے، مگریہ بہرحال ان سے فاش غلطی ہوئی، جس کا انھوں نے  پوری بہادری سے اعتراف بھی کیا) ٭ ایک اور حالیہ دنوں کی بڑی مثال ایک غیر معروف سی خاتون آئی ڈی کی موت کی خبر تھی… جس پر سب نابالغ جذباتی بچے، بچیاں سینہ کوبی کرتے پائے گئے۔ ہائے ہائے یہ کیسے ہو گیا؟… ہائے مجھے تو یقین ہی نہیں آ رہا… ہائے میں نے تو جب سے سنا، آنسو ہی نہیں رک رہے… ہائے اللہ تو مجھے اٹھا لیتا، اس کو کیوں اٹھا لیا… 😕 ہم سے ان باکس آ آ کر ان بچوں نے بہت کہا کہ ایک تعزیتی پوسٹ ڈال دیجیے۔ ہم نے تو مگر صاف کہہ دیا کہ وہ ہماری فرینڈ لسٹ میں نہیں تھیں، نہ ہماری لکھاری تھیں… ہم جب جانتے ہی نہیں تو بغیر تصدیق کیے کیسے پوسٹ کر دیں… ہاں کہو تو ایصال ثواب کیے دیتے ہیں۔ اس پر ان جذباتی نوجوانوں نے ناراضی بھی ظاہر کی۔ اور آج معلوم ہو گیا کہ خبر ہی فیک نہیں تھی، آئی ڈی بھی فیک تھی… اور یوں نہایت بھونڈے مذاق کے ساتھ نوجوانوں کے جذبات کے ساتھ کھلواڑ کیا گیا۔ ٭ ایک اور بڑی مثال آج کل کالج یونیورسٹیوں کی طالبات کی کسی استاد کے خلاف آڈیو وڈیو بہتان بازی ہے۔ ایک مزعومہ معصوم مظلوم نقاب پوش لڑکی معاشرے کے ایک معزز مرد پر جو استاد بھی ہے، منہ بھر بھر کر بہتان تراشی کرتی ہے کہ جی فلاں استاد نے پیپر میں نمبر نہیں دیے کہ پہلے غلط کام کرو ۔ اور ہمارے جذباتی فیس بکی اس ظالم مرد کی ’’ارتھی‘‘ اٹھائے اٹھائے پھرتے ہیں۔ "ملزم" استاد کا نام، پتا اور کبھی تو چھپ کر بنائی گئی ویڈیو میں اس کی تصویر بھی دکھا دی جاتی ہے۔ تو دوستو! خود ہی سوچو کیا یہ مسکان کی طرح کی بلیک میلنگ نہیں ہو سکتی؟  خبیث عورتوں کا وہ پرانا اور سب سے کارگر داؤ یاد کرو کہ میرا مطالبہ پورا کرو ورنہ ابھی کپڑے پھاڑ کر شور مچا دوں گی!!! اس موقع پر آپ اگر کہیں کہ یہ بھی تو ممکن ہے کہ واقعی لڑکی درست ہو اور مرد غلط تو بھائی! یہ فیصلہ کون کرے گا؟ تم یکطرفہ بات سن کر کرو گے یا عدالت کرے گی…؟ کیا لڑکی کے پاس اتنی عقل نہیں کہ ناقابل تردید ثبوت جمع کر کے اپنا مقدمہ پیش کرے ورنہ چپ ہو کر گھر جا بیٹھے۔ مگر نہیں جی آج کل تو ’’می ٹو‘‘جیسی انتہائی غیر منطقی اور بہتان پر مبنی مہم کا دور ہے… جس مرد پر چاہو بہتان لگا دو اور اس کی، اس کے پورے خاندان کی برسوں کی بنائی عزت کا ایک پل میں جنازہ نکال دو!!! ٭٭٭ سودوستو! براہ کرم چپ رہنا، صبر کرنا اور ٹھنڈا کر کے کھانا سیکھو۔ تحقیق کے شرعی تقاضے پورے کرو پھر کچھ کہو! سب سے بہترین بات یہ ہے کہ فوری نوعیت کے معاملات میں اولا فیس بکی والز سے گیان حاصل کرنے کی بجائے ذرا باہر کے ذرائع سے خبر کی جانچ پڑتال کرو۔ بعد اس کے فیس بک پر جو انتہائی مستند ذرائع ہیں، خصوصا جو صحافی حضرات ہیں، ان کی بات کا رخ دیکھنا چاہیے۔ اس کے بعد خبر کو درایت کی کسوٹی پر بھی پرکھا سوچا جائے۔ ان تمام چھلنیوں سے گزارنے کے بعد پھر خبر پراپنی بہت محتاط رائے نپے تلے انداز میں دے دی جائے تو خیر ہے۔ ورنہ خود ہی سوچو یہ ٹرینڈ اگر عام ہو گیا تو کوئی دن نہیں جاتا کہ ہماری عزتوں پر بھی بلاتحقیق ہاتھ ڈالے جائیں گے اور ہم منہ چھپاتے پھریں گے۔ اللھم احفظنا منھم آمین! بابا ٹنڈوآدمی

##############################
https://web.facebook.com/faisal.shahzad.1253236/posts/2850123641683427
چاروں یاران رسول میں فضیلت کی ترتیب ٭٭٭٭٭٭٭٭٭٭٭٭٭ شیخین کی اہل بیت اطہار رضوان اللہ علیہم اجمعین سے شدید محبت اور احترام اور اہل بیت کی شیخین سے محبت وعقیدت کس سے چھپی ہے۔ یہ باہمی عقیدت، احترام ، محبت اپنی جگہ مگر اہل سنت میں تو بہرحال فضیلت کی ترتیب وہی چار یار والی ہی ہے۔ان چاروں حضرات کی درجہ بدرجہ خصوصی فضیلت کے بعد پھر مخصوص صحابہ کی فضیلت کسی جماعت کے اعتبار سے بیان  ہوئی ہے۔ مثلاً عشرہ مبشرہ اور اہل بدر وغیرہ کی فضیلت! چار یاررضوان اللہ علیہم اجمعین کی فضیلت کی ترتیب : اول حضرت صدیق اکبر، پھرحضرت عمر فاروق، پھر حضرت عثمان غنی، پھر حضرت علی رضی اللہ عنہم ہیں۔ مرشدی نور اللہ قدہ سید انور حسین نفیس نے کیا خوب فرمایا: ترتیب خلافت بھی ہے یہی، ترتیب فضیلت بھی ہے یہی لگتی ہے یہی ترتیب بھلی، بو بکرؓ و عمر ؓعثمانؓ و علیؓ یہی اہل سنت کے جمہور کا عقیدہ ہے۔ آج یزیدیت کے ردعمل میں فیس بک کے سنی دانشور بھی اعتدال کی راہ سے ہٹ کر کچھ اس طرح کی پوسٹس کر رہے ہیں جن سے صاف یہ جھلک رہا ہے کہ خلفاء ثلاثہ اور ان کی اولاد بھی جیسے حضرت علی کرم اللہ وجہ اور آپ کی محترم اولاد کو اپنا سرداراور خود کو ان کا غلام کہتی سمجھتی رہی ہے۔ سو اگر بطور عجز وانکسار سمجھنے کی بات ہے تو اس کا عکس بھی ہوتا رہا ہے۔ بہرحال قول رسول صلی اللہ علیہ وسلم کی سند سے ہمیں یہ معلوم ہوتا ہے کہ: حضرت علی  اور آل علی رضی اللہ عنہم سے بے پناہ محبت ہونے کے باوجود ہم اہل سنت بہرحال یہی یقین کرتے ہیں کہ بعد انبیاء اور خلفائے ثلاثہ کے حضرت علی باقی ساری دنیا سے افضل ہیں۔ اور یہی یقین، یقین کیجیے حضرت علی اور آل علی کو بھی تھا۔ رضوان اللہ علیہم اجمعین! ٭  نئے نئے فیس بکی نوجوان عاشورا کے مخصوص ماحول اور دانشوروں کی ردعمل والی نفسیات سے متاثر ہونے کی بجائے یہ نوٹ فرما لیں۔ محمد فیصل شہزاد

##############################
https://web.facebook.com/faisal.shahzad.1253236/posts/2846138225415302
ہم کسی کی پھوپھی نہیں ہیں۔۔ احتجاج احتجاج 😠 ٭٭٭٭٭٭٭٭٭٭٭٭٭٭ ٹھیک ہے کہ ہم محترم جناب علامہ ضمیر اختر نقوی صاحب طول عمرہ کے بہت بڑے فین ہیں۔ ان کے اندر موجود انٹرٹین منٹ اور کامیڈی کی بے پناہ خداداد صلاحیت کے بہت بڑے معترف۔ وہ دین متین کے سچے خادم ہیں۔ مگرعلامہ نے یک زبان ہم ایشیائیوں کو دنیا بھر کی پھوپھی بنا دیا، یہ ہمیں ہرگز ہرگز منظور نہیں۔ یعنی توبہ ہے… یونان، یورپ، افریقا، امریکا، چین تو سارے مرد کے بچے ہم ایشیا والوں کے بھتیجے ہو گئے کہ یہ سب حضرت نوح کے پوتے ہیں اور ایشیا کو بوزن ویشیاان سب کی اکلوتی پھوپھی بنا کر رکھ دیا۔ پھوپھی تو بھئی ویسے ہی بدنام ہے، خالہ بنا دیتے تو بھی چلتا۔ ہم اس پھا پھا کٹنی ٹائپ پھوپیانہ اسٹیٹس دینے پر علامہ صیب سے سخت احتجاج کرتے ہیں۔ بابا ٹنڈوآدمی

##############################
https://web.facebook.com/faisal.shahzad.1253236/posts/2838543936174731
میں ہنستا رہنا چاہتا ہوں! ٭٭٭٭٭٭ میں ہنستا رہنا چاہتا ہوں چوں کہ میں بلڈپریشر و شوگر دونوں کا مریض ہوں سو میرے پاس تو خیر عذر بھی ہے! کہ پریشان کن مناظر سے خود کو دور ہی رکھوں جیسے ہی سامنے آجائے کوئی تشدد بھری ویڈیو  یا زخم زخم تصویر ملک شام کا کوئی بچہ لہولہان ملک عزیز کی کوئی بچی کچرے میں پڑی برہنہ بے جان فرشتے، زینب اور عبداللہ یا پورے ملک کو منہ چڑاتا صلاح الدین افوہ… تیزی سے اسکرول کروں اور جا ٹھہروں کسی ہنسوڑ پوسٹ پر جہاں ٹھٹھے لگتے ہوں کثیفے نما لطیفوں پر  شگفتہ تیکھا اک تبصرہ جڑوں اور آگے بڑھ جاؤں زندگی کے مزے لوٹوں لو… دیکھو تو اس تبصرے پہ آ گئے پچیس لائکس قارئین کو بڑی ہنسی آئی ہے ہاہاہا… ہی ہی ہی… کی ایموجیز آہا کیسا نیکی کا کام کیا کتنوں کو آج خوش کیا زندگی ہے جب چند روزہ اسے رو کر بھلا کیوں گزاروں سومیں ہنستا رہنا چاہتا ہوں! ہاں البتہ بطور دانشور اورمہان لکھاری ہر سانحے پر اک آدھ پوسٹ روتی کرلاتی ملامت کرتی لکھ دی جائے تو  فینز ذرا مطمئن رہتے ہیں ورنہ پھر کمینے جگہ جگہ گاتے پھرتے ہیں آپ نے تو کچھ کہا ہی نہیں؟ سو انھیں مطمئن کرنے کو اک آدھ مرثیہ لکھ ڈالو بعد دو تین یوم یا ہفتے کے گرد جب بیٹھ جائے تو پھر سے محفل جما لو یہ منافقت ہے… بے حسی ہے… یا فرار!!! نہیں جانتا میں تو بس ہنستا رہنا چاہتا ہوں! اور دل کو یوں سمجھاتا ہوں میں چوں کہ  بلڈپریشر و شوگر دونوں کا مریض ہوں سو میرے پاس تو خیر عذر بھی ہے!

##############################
https://web.facebook.com/faisal.shahzad.1253236/posts/2837113972984394
ایک بہت اچھی ادبی سرگرمی کے نتائج 😍 ٭٭٭٭٭٭٭٭٭٭٭٭٭٭٭٭ سرسبز کہانی مقابلے کا اعلان ڈیڑھ ماہ قبل کیا گیا تھا۔  اللہ کا بےانتہا  فضل ہوا کہ حیرت انگیز طور پر ہماری توقع سے بہت ہی زیادہ اور اچھا رسپانس آیا۔ کل85 کہانیاں مقابلے میں شرکت کے لیے آئیں اور پندرہ نظمیں۔ یعنی کل سو تخلیقات۔ یہ اس مقابلے کی بہت بڑی کامیابی تھی، کیوں کہ اس سے پہلے بھی ہم نے اپنی وال پر قریب نصف درجن ادبی مقابلے کروائے ہیں۔ اس کے علاوہ سات آٹھ ادبی مقابلوں میں جج کے فرائض بھی انجام دیے ہیں۔ لیکن اتنی بڑی تعداد میں کبھی کسی مقابلے کے لیے تخلیقات ہمیں نہیں ملیں۔ نہ صرف منجھے ہوئے کہانی کاروں کی، بلکہ بالکل نوآموز لکھاریوں کی بھی! یہ ساری کہانیاں گویا اپنے اپنے تخلیق کاروں کے بچوں کی طرح تھیں۔ اس لیے ہم نے بغیر حسب و نسب کا خیال کیے، ہر ہر تخلیق کو برابر عزت کے قابل سمجھا اور ان تمام نوزائیدہ بےبی کہانیوں کا پیار سے چمکارتے ہوئے استقبال کیا… پھر ان سب کی انگلی تھامی اور ججز کی گود میں ڈال آئے۔  ہم نے اس مقابلے کے لیے ججمنٹ کے کچھ اصول طے کیے تھے، وہ  آپ بھی پڑھ لیجیے:  کہانیوں کی ججمنٹ کے لیے درست املا کو بالکل نظر انداز کر دیا گیا۔ کیوں کہ درست املا اور زبان کی وجہ سے کہانیوں کی درجہ بندی ہمارا مقصود نہ تھی۔ اس سے یہ بھی خدشہ تھا کہ کئی اچھے اور انوکھے اچھوتے پلاٹ والی کہانیوں کے نو آموز کہانی کار، اس میدان میں کمزوری کی وجہ سے سینئر لکھاریوں کی روایتی پلاٹ والی کہانیوں سے پیچھے رہ سکتے تھے۔ ہم چاہتے تھے کہ ججز دیکھیں، کہانی میں دلچسپی کتنی ہے۔ کہانی میں اپنا آپ پڑھوانے کی صلاحیت کتنی ہے۔ پلاٹ روایتی سا ہے یا اچھوتا ۔سو بس اسی نظر سے تمام تخلیقات کو ججمنٹ کرنے کا کہا گیا کہ ججز کو جو کہانی پڑھنےمیں زیادہ مزہ دے، جو زیادہ عمل پر ابھارے، بس اسے زیادہ نمبر دے دیں۔ہمیں ملا کر کل ججز چھےتھے۔  کہانی مقابلے کے لیے ڈاکٹر رابعہ خرم، نیر تاباں، راحیلہ ساجد،سابق مدیراعظم طارق کوہستانی اور بندہ ناچیز… جب کہ نظموں کو وزن اور تخیل کی بنیاد پر، پرکھنے کے لیے مشہور شاعر سمیع اللہ حامد بھائی تھے۔ ایک مزے کا کام یہ ہوا کہ کئی مشہور کہانی کاروں نےفرضی ناموں سے کہانیاں ہمیں دیں، تا کہ ججز لاشعوری طور پر بھی کسی کی کہانی سے مرعوب نہ ہوں۔ خیر کام شروع ہوا اور ان تمام معزز ہستیوں نے ہماری درخواست پر اپنے مصروف ترین شیڈول میں سے قیمتی وقت نکالا اورکامل ایک ہفتہ ان کہانیوں کے ساتھ روز و شب بسر کیے۔ کل نتائج آ گئے تھے جو آپ دی گئی تصویر میں دیکھ سکتے ہیں۔ پوری کوشش ہو رہی ہے کہ کراچی میں ایک تقریب منعقد کی جائے، جس میں انعامات کی تقسیم کے ساتھ ساتھ شجرکاری بھی کی جائے۔ دعاؤں کی درخواست ہے۔ محمد فیصل شہزاد نوٹ: پہلا انعام جیتنے والی ام صائم مشہور کہانی کار محترمہ ساجدہ غلام محمد ہیں۔ 🙂

##############################
https://web.facebook.com/faisal.shahzad.1253236/posts/2832520556777069
تاریخ عالم میں اپنی نوعیت کا انوکھا ترین رشتہ! ٭٭٭٭٭٭٭٭٭٭٭٭٭٭٭٭٭٭٭٭٭٭٭٭٭٭٭٭٭٭ حضرت فاروق اعظم رضی اللہ عنہ، وہ خوش نصیب صحابی رسول ہیں، جن کو اللہ رب العزت نے خاص طور پر اپنے نبی کی مصاحبت کے لیے چنا... اللہ تعالیٰ نے پھر اپنے اس خاص بندے سے وہ خاص الخاص کام بھی لیے کہ رہتی دنیا تک آپ کا نام کئی اعزازات کی وجہ سے یاد رکھا جائے گا... ایسے اعزازات جو پھر کسی اور کو نہ مل سکے! امت کی دینی و دنیوی فلاح کے لیے آپ کے بے شمار فیصلے اورجاری کردہ کام تو آپ کے اعزاز ہیں ہی، مگر خانگی زندگی کے حوالے سے بھی آپ کا ایک خاص اعزاز ایسا ہے جو نوعیت اور انوکھے پن کی وجہ سے دنیا کی تاریخ میں صرف آپ کو ملا ہے اور قیامت تک کے لیے آپ ہی کے نام ہوا۔ وہ ہے خاتم النبیین سرور کائنات حضور اکرم صلی اللہ علیہ وسلم کے ساتھ انوکھی رشتے داری! 😍 سب جانتے ہیں کہ آپ حضور اکرم صلی اللہ علیہ وسلم کے خسر تھے...لیکن خسر تو حضور کے صدیق اکبر رضی اللہ عنہ بھی تھے اور بھی بہت سے احباب تھے مگر... حضرت عمر نے ایک اور رشتہ خاندان نبوی کے ساتھ ایسا جوڑا کہ ان دونوں رشتوں کے ساتھ آپ کا جوڑ دنیا کی تاریخ میں مثال بن گیا! جی ہاں حضرت عمر رضی اللہ عنہ کی بیٹی حضرت حفصہ رضی اللہ عنہا حضور اکرم صلی اللہ علیہ وسلم کی زوجہ محترمہ تھیں... اور حضور اکرم صلی اللہ علیہ وسلم کی بیٹی حضرت فاطمہ رضی اللہ عنہا حضرت عمر رضی اللہ عنہ کی ساس بھی تھیں! یعنی والد کے خسر اور بیٹی کے داماد! یعنی آپ کی اہلیہ کی نانی (سوتیلی) ۔ ۔ ۔ آپ کی بیٹی بھی! ہے ناں عجیب ترین رشتہ؟! عمر خسر رسول ہیں عمر داماد بتول ہیں رضی اللہ عنہ 💐🌷🌹

##############################
https://web.facebook.com/faisal.shahzad.1253236/posts/2827173200645138
کیسی عجیب بات ہے کہ ہندوستانیوں کو پاکستانی عاصمہ جہانگیر بہت پسند تھیں پاکستانیوں کو ہندوستانی اروندھتی رائے سننے والے کان بدل جائیں تو بات کا مفہوم بدل جاتا ہے، زبان مگر وہی رہتی ہے! خیر اس نامراد فلسفے کو چھوڑیے، ایز اے پاکستانی، ہمیں تو یہ گفتگو سن کر بہت اچھا لگا۔ 😍 

##############################
https://web.facebook.com/faisal.shahzad.1253236/posts/2823820270980431
کراچی میں مکھیوں کا عذاب! ٭٭٭٭٭٭٭٭٭ ہمارے آس پاس حشراتِ ارض کی تعداد اس قدر زیادہ ہے کہ اگر یہ بے زبان بے وقعت کیڑے مکوڑے پوری زمین کی ملکیت کا دعویٰ کردیں تو بے جا نہ ہوگا کیوں کہ جمہوریت کا دور ہے، کیڑوں کو گِنا کرتے ہیں، تولا نہیں کرتے! آپ یقین کریں گے کہ زمین پر ایک انسان کی نسبت بیس کروڑ حشراتِ ارض ہیں اور یہ تناسب روز بروز بڑھ رہا ہے… یہ انکشاف ایک امریکی جریدے ’’انسان اور پرندے‘‘ نے کیا ہے… ماہرین کے مطابق اب تک آٹھ لاکھ پچاس ہزار قسموں کے کیڑے دریافت کرچکے اور یہ سلسلہ جاری ہے… ناقابل یقین مگر دلچسپ ترین بات یہ ہے کہ ان اقسام میں سب سے زیادہ تعداد چیونٹیوں کی ہے، جس کا اندازہ اس سے لگائیے کہ روئے زمین کے چھوٹے بڑے تمام جان داروں کے وزن کا پچیس فی صد وزن چیونٹیوں پر مشتمل بتایا جاتا ہے…!!! آپ کہیں گے کہ ہمیں یکایک حشرات کیوں یاد آ گئے… تو کیا کریں، آج کل ہم اہل کراچی پر مکھیوں کا عذاب آیا ہوا ہے… بلا مبالغہ تین کروڑ کی آبادی والے شہر میں اس وقت کھربوں مکھیاں کسی آسمانی آفت کی صورت نازل ہو چکی ہیں، جنھوں نے سب کا جینا حرام کر رکھا ہے… واقعی اللہ چاہے تو ایک حقیر کیڑا بھی انسان کو زچ کر کے رکھ دے! اللہ اس آفت سے جلد نجات دے۔ آمین! 😔 بابا ٹنڈآدمی

##############################
https://web.facebook.com/faisal.shahzad.1253236/posts/2820369027992222
تحریک خالصتان کے سربراہ کو اعزاز! ٭٭٭٭٭٭٭٭٭٭ کچھ دوست کہہ رہے ہیں کہ عربوں کے مودی کو اعزاز دینے پر پاکستان بھی جواب میں ایران کے خامنہ ای کو اعزاز دے کہ اس سے امارات والوں کے سینے پر سانپ لوٹیں گے۔ مگر یہ کوئی بتائے کہ اس سے بھارت کو کیا فرق پڑے گا کہ ایران تو ویسے بھی بھارت کے قریب اور کلبھوشن جیسے بھارتی جاسوسوں کی پناہ گاہ ہے۔ یا پھر کچھ دوست کہہ رہے کہ عربوں کو تپانے کے لیے اسرائیل کو تسلیم کر لیا جائے۔ سمجھ میں اپنی یہ نہیں آرہا کہ ہم اصل کو بھول کر چند عرب امراء کوہی تپانے میں اتنے سنجیدہ کیوں ہوئے ہیں۔ ان آستین کے سانپوں کی تو خیر ہم بعد میں بھی آرام سے لے سکتے ہیں… (مثال کے طور پر پاکستان سے امارات جو ٹنوں سلاجیت برآمد کی جاتی ہے، اس پر مکمل پابندی لگانے جیسے اور بھی کئی سنجیدہ اقدامات کیے جا سکتے ہیں 😂) مگر ہمیں فوری توجہ بہرحال بھارت کو تپانے پر مرکوز رکھنی چاہیے۔ اس کے لیے پاکستان کے پاس سب سے بہتر پلان یہ ہے کہ تحریک خالصتان کے دنیا بھر کے سربراہوں کو پاکستان بلا کر سب سے بڑا اعزاز دیا جائے اور ان کی ہر طرح ”اخلاقی مدد“ کا اعلان کیا جائے۔ یقین کیجیے، یہ وہ وار ہو گا، جس پر بھارتی میڈیا کی وہ چیخیں نکلیں گی کہ لطف ہی آ جائے گا۔ ہمارے خیال میں امریکا کے ڈاکٹر امرجیت سنگھ کو ترجیحی بنیادوں پر بلایا جانا چاہیے، کیوں کہ  خالصتان انٹرنیشل افیئرز سنٹر امریکہ کے سربراہ ڈاکٹر امرجیت سنگھ نے پچھلے دنوں کہا تھا کہ اگر سکھوں کے پاس قائداعظم محمد علی جناح جیسا ایک لیڈر بھی ہوتا تو آج پاکستان کی طرح خالصتان بھی دنیا کے نقشے پر موجود ہوتا۔ پاکستانی خوش قسمت ہیں کہ انہیں جناح جیسا باکردار اور جرات مند لیڈر ملا، دنیا بھر کے سکھ چاہتے ہیں کہ پاکستان مزید مضبوط ہو، ہماری بہت سی امیدیں پاکستان سے وابستہ ہیں۔ انہوں نے مزید کہا اگر پاکستان کی حکومت کشمیر کی طرح خالصتان کی آزادی کو بھی اپنی پالیسی کا حصہ بنا لے تو 30 ملین سکھ پاکستان کا یہ احسان کبھی فراموش نہیں کریں گے ۔ تو بس جی یہ بہترین موقع ہے مودی اینڈ ٹیم کو سبق سکھانے کا۔ بلائیے امر جیت سنگھ صاحب کو اور دیجیے اعزاز۔ ایک تیر سے دو شکار ہوں گے۔ خالصہ والوں پر احسان بھی اور پڑوسن اینکر آنٹی کی مزیدار چیخیں بھی! 😁 بابا ٹنڈوآدمی

##############################
https://web.facebook.com/faisal.shahzad.1253236/posts/2820016024694189
اخبارات کے ای میل ایڈریس لیجیے! 😉 ٭٭٭٭٭٭٭٭٭٭٭٭٭ اپنی تحریر کسی ایک میگزین یا اخبارمیں بھیجنے کی بجائے ایک ہزار ایڈریسز پر بھیجنے کا مقصد شاید یہ ہوتا ہے کہ اخے کہیں تو چھپے گی۔ مگر ہوتا یہ ہے کہ اس طرح معیاری پرچوں میں تحریر چھپنی تو دور کی بات، ایسی ای میلز وہاں کھول کر بھی نہیں دیکھی جاتیں… یا پھر انتہائی غیر معیاری اور چھوٹے علاقائی پرچوں کے مدیر اِن تحریروں سے اپنے میگزین کا پیٹ بھرتے ہوں تو الگ بات ہے… مگر یاد رکھیے کہ کسی غیر معیاری پرچے میں آپ کا چھپ جانا، کوئی خوشی کی بات ہرگز نہیں بلکہ بطور لکھاری خود اپنے ہاتھوں اپنے نام پر دھبہ لگانے ، اپنی صلاحیت کو ضائع کرنے اور اپنی ترقی کی راہ مسدود کرنے کے مترادف ہے۔ اور شاید یہی وجہ ہے کہ چند واقعی اچھے لکھاری دوستوں کو جب یہ فخریہ پوسٹ لگاتے دیکھا کہ کیسے ان کی ایک ہی تحریر، بیک وقت چار پانچ چھوٹے اخبارات میں چھپی ہے تو انھیں ہمیشہ یہی برادرانہ نصیحت کی کہ اس سے آپ کے کام کی اہمیت نہیں رہے گی اور نہ ہی آپ میں سیکھنے کا جذبہ رہے گا۔ کسی ایک معیاری جگہ کو مستقل پکڑ لیں یا پھر مختلف اخبارات کے لیے الگ الگ تحریر لکھیں۔ بہرحال ایسے بے شمار بزعم خود ’’لکھاریوں‘‘ کی ای میلز آتی رہتی ہیں۔ ابھی ابھی ایک آئی تو سوچا کہ ان 333 ایڈریسز کو شیئر کیا جائے، جن کو محترمہ نے ہمارے ساتھ ساتھ اپنا "تحریرچہ" ای میل کیا۔ 😁 شاید ہمارے کسی اور’’لکھاری‘‘ کے کام یہ محنت آ جائے۔ بابا ٹنڈوآدمی  (نوٹ: ایڈریسز مکمل نہیں آ سکے پوسٹ میں) ٭٭٭ idaria@dailyaaj.com.pk, jinnah.editorial2000@gmail.com idaria@akhbarekhyber.com.pk mediaways1@gmail.com dailyakhbarehaqlahore65@gmail.com dailysharqisb@dsl.net.pk dailysiasat@yahoo.com voice_pakistan@yahoo.com dailyqaumipukkar@gmail.com dailyqayadatbwp@yahoo.com dailyzamin@gmail.com Daily Dehat dailydhrti@gmail.com dailydunya@dailydunya.com nawa-i-pak isb Nawaipak dailypakistan@yahoo.com DAILYPUBLICEYE007@gmail.com baakhabar quetta dailybhakkartimes@yahoo.com dailyislampindi@yahoo.com DAILYJAMUKASHMIR@gmail.com dailyjk@mail.comsats.net.pk dailylabbaik@gmail.com Independent Mass-Media dailyhallat@yahoo.com Daily K2 Times dailyazkarisb@gmail.com zafar.sipra@express.com.pk Geo Urdu news@dailysarkar.com.pk Hamariweeb.Con info@dailynewsmart.com asheditorial@yahoo.com Editor Numainda page juratlahore@hotmail.com gujarkhan.express@yahoo.com weeklynawaeawam@gmail.com re@akhbarekhyber.com editorial@dailyislam.pk mashriq@brain.net.pk articles@hamariweb.com iqranewsmansehrs@yahoo.com nfo@dunya.com.pk isb@786pc.com amn@cyber.net.pk editorsarkar@mail.com boltapakistannews@gmail.com editor@dailytaqat.com qaumi@hotmail.com quamikhi@yahoo.com ummat@ummatpublication.com editor@dailysaltanat.com saltanat_grw@yahoo.com ittehad2@comsats.net.pk adailyislamisb@ptcl.net.pk dly-pakistan@yahoo.com gk@chasham-e-watan.com islamabad@dunya.com.pk marketing.isb@naibaat.com news@nni-news.com.pk editor@insaf.com.pk news@nayabol.com info.isb@jehanpakistan.com thedalyhalaatislamabad@yahoo.com hum_say2000@yahoo.com kpknews786@gmail.com khabrain@khabrin.com info@dailynwesmart.com.pk dailyaflaklahore@gmail.com editor@dailycapitaltimes.com dailyaman@nexlinx.net.pk news@dailycapitaltimes.com saif_niazipk@yahoo.com mimransalfi@yahoo.com news@khabria.pk saleem.qureshi@janggroup.com.pk drmansoori@hotmail.com ghashmi@janggroup.com.pk ibn_sina@hotmail.com khawaja.naveed.ahmed@janggroup.com.pk sikandar.lodhi@geo.tv ikram.sehgal@janggroup.com.pk kishwar.nahid@janggroup.com.pk anwer.ghazi@janggroup.com.pk mazhareyehospital@yahoo.com muhuuddin_217@hotmail.com maqsoodjafri@aol.com pmlnfata@yahoo.com abidatahirjalees@hotmail.com rababayesha@yahoo.com friendsfoundation@live.co.uk zaviaorg@yahoo.com ahmadjamal20@hotmail.com aishamalik88@yahoo.com mziaqureshi@hotmail.com awan368@yahoo.com Muhammad Akram smrao786@hotmail.com dr.fah.nishandehi@gmail.com sm_hali@yahoo.com takhan_column@hotmail.com saafsaaf@live.com siqbalzeb@yahoo.com kazmi53@hotmail.com arturabi@yahoo.com naeem.qasim@yahoo.com khaleeqraja501@gmail.com drmurtazamughal@yahoo.com azizzafarazad@yahoo.com naghmahabib@yahoo.com ausafsh@yahoo.com ejaz.hussain26@yahoo.com kishwar.jabeen@yahoo.com tasawar11pm@yahoo.com noman_manzoor64@hotmail.com tariq_42@hotmail.com alifayyaz70@yahoo.com abdulghafoor.tahir@yahoo.com mjm909@yahoo.com irfanrammay@yahoo.com naveedhrl@gmil.com khawarchaudari@yahoo.com kb.ahmadk@yahoo.com anwarghazi313@yahoo.com zikerallah@hotmail.com abdulwadoodbaig@yahoo.com siddiqueanzer@hotmail.com nuqtaynazar@yahoo.com fayshah7@yahoo.com saifullasaif@yahoo.com drsajidkhakwani@gmail.com tahirutman@yahoo.com shhuma@hotmail.com aqmuhammadi@yahoo.com farzandislam@hotmail.com inayatshamsi82@yahoo.com wifaqalmadaris@gmail.com amira.pk@gmail.com iqbalshafissms@yahoo.com siddiquiatpak@yahoo.com syed_sherazipk@yahoo.com m.akram111@yahoo.com ejazkhan620@yahoo.com malikmajeed44@gmail.com bhattijr@yahoo.com tamoor_zafar2005@yahoo.com azhar_1981@hotmail.com malik512pk@yahoo.com muhammad anwaar chauthsatoon@gmail.com rohailakbar@hotmail.com mahmedltarazi@yahoo.com sma786bs@gmail.com abbasmalik78@yahoo.com mumtazamir@yahoo.com rabaqi@sapules.com tariqkhan157@yahoo.com asif2007@hotmail.com rehanazhar77@hotmail.com rananaveedpt@yahoo.com habibullahmian@yahoo.com ihchauhan@gmail.com Sohail Ahmad Loun muhammad ali Arif nadeemfigure786@gmail.com afghan@brain.net.pk cgie@qta.paknet.com.pk hamdarah@yahoo.com mwislamb@isb.comsats.net.pk arge@isb.paknet.com.pak epaki@worldtelmeca.net ahcisb@isb.compol.com nepem@isb.comsats.net.pk austria@isb.comsats.net.pk nlgovkar@cyber.net.pk azeremb@isb.comsats.net.pk nigeria@isb.comsats.net.pk noremb@comsats.net.pk brasembp@isb.compol.com isdpe@isb.comsats.net.pk polemb@isb.comsats.net.pk bdhc@crestarnet.net consulrp@sat.net.pk portugal@isb.paknet.com.pk bul@isb.compol.com czembisb@isb.compol.com gkkara@set.net.pk greek@isb.paknet.com.pk swiemisl@isb.comsats.net.pk vatipak@isb.paknet.com.pk vatipak@isb.comsatas.net tajikcns@isb.comsats.net.pk unitkom@best.net.pk thailand@isb.comsats.net.pk ambadane@comsats.net.pk ambafra@isb.comsats.net.pk turkemb@isb.comsats.net.pk iraqyia@sat.net.pk turkmen@isb.comsats.net.pk ambisl@isb.comsats.net.pk ukremb@isb.compol.com consecr@italcons.org.pk jordanemb@comsats.net.pk embkaz@comsats.net.pk conkarkz@cyber.net.pk kenreppk@apollo.net.pk yemen22@isb.apollo.net.pk ausaf@dsl.net.pk din_rwp@yahoo.com dly_pakistan@yahoo.com groupeditor@janggroup.com.pk isb@nawaiwaqt.com.pk Badban.post@gmail.com engagment ade@dunya.com.pk weeklyahlehadith@yahoo.com overseasinternational@hotmail.com overseaspakistani@yahoo.com postint@comsats.net.pak albirjr@hotmail.com editor_balochi@yahoo.com ermpak@hotmail.com aqeelanjum2005@yahoo.com nawaz.raza@hotmail.com nawazraza@yahoo.com mandi.media.pk@gmail.com thepost.isb@gmail.com karimakhtar22@gmail.com meezaneadal2012@gmail.com (پلس 169 ای میل ایڈریسز کے ساتھ 🧐)

##############################
https://web.facebook.com/faisal.shahzad.1253236/posts/2819796608049464
کتے کیوں بھونکتے ہیں؟ ٭٭٭٭٭٭٭٭٭٭٭٭٭٭٭ یارو! یہ کتے کے بچے… بے چارے کچرے میں سے کارآمد چیزیں چننے والوں پر ہی کیوں بے تحاشا بھونکتے ہیں… بالکل باؤلے ہی ہو جاتے ہیں…  ہم نے کتوں سے سوال پوچھا مگر کوئی جواب نہیں آیا… شاید وہ ہماری زبان نہیں سمجھتے تھے اور ان کی سی زبان ہمیں آتی نہیں… سو سوچا کہ چلو ’کچرا‘ چننے والوں سے ہی پوچھ لیتے ہیں! تو بتائیے حضور؟ *** آپ کو کچرا چننے والے خطاب پر ناراض نہ ہونا چاہیے. یاد رکھیے کچرا چننا کوئی غلط کام نہیں بلکہ نہایت حسین کام ہے۔۔۔ کچرا چننے سے مراد کچرے میں سے کارآمد چیز چننا ہے۔۔۔ اور حکمت مومن کی گمشدہ میراث ہے، جہاں سے چننا پڑے چن لے… چاہے "کچرا لوگوں" میں سے ہو! بابا ٹنڈوآدمی 😁

##############################
https://web.facebook.com/faisal.shahzad.1253236/posts/2810333008995824
ایک پھول، دو مالی (نائنٹی کی سپرہٹ فلم) ایک حکومت، دو بوڑھے (نائنٹین کی بلاک بسٹر پھلم)ایک پھول، دو مالی (نائنٹی کی سپرہٹ فلم) ایک حکومت، دو بوڑھے (نائنٹین کی بلاک بسٹر پھلم)

##############################
https://web.facebook.com/faisal.shahzad.1253236/posts/2808920195803772
اگر يہ کہہ دو بغير ميرے نہيں گزارا تو ميں تمهارا 😂 (عبدالرحمن مومن) ہاں سر جی! تمھارے بنا کوئی گزارا نہیں 😔

##############################
https://web.facebook.com/faisal.shahzad.1253236/posts/3179462085416246
یہ کوئی حدیث نہیں مگر ہمارا وجدان کہتا ہے کہ نناوے فیصد مسجد کمیٹی والے  دوسرے گناہ گار مسلمانوں سے ستر سال قبل جہنم میں جائیں گے! اچھا ہماری فہرست دوستاں میں موجود اچھے اچھے مسجد کمیٹی والے بھائی ہرگز ناراض نہ ہوں وہ ایک فیصد میں اپنے آپ کو گن لیں جو ہمارے خیال کے مطابق دوسرے جنتی مسلمانوں سے ستر سال قبل جنت میں جائیں گے ان شاء اللہ! 😊

##############################
https://web.facebook.com/faisal.shahzad.1253236/posts/3179210398774748
جہیز کا حیلہ! (4) ٭٭٭ بیٹیوں کو ترکہ سے محروم کرنے کا ایک گھٹیا جواز یہ  پیش کیا جاتا ہے کہ بیٹیوں کو شادی کے موقع پر جہیز کی صورت میں اُن کا حصہ دے دیا گیا تھا، لہٰذا والد کی وفات کے بعد اب ترکے میں انھیں مزید کسی مطالبے کا حق نہیں۔ یہ عذر بھی غلط ہے۔  ایک الزامی جواب تو یہ ہے کہ بیٹوں کی شادیوں پربھی آج کل بیٹیوں کی شادی پر جو ضرورت کا سامان مہیا کیا گیا اسے تو پیشگی ترکے کا حصہ کہتے ہو (جب کہ ترکہ کہتے ہی اسے ہیں جو مرنے کے بعد ملے) لیکن آج کل بیٹوں کی شادی پرتو بیٹیوں کی شادی سے بھی زیادہ  پیسہ اڑایا جاتا ہے۔پھر بیٹوں کو ساتھ رکھ کر انھیں اور ان کے بچوں پر خوب خرچ کیا جاتا ہے، تو یہ سارا  خرچہ کیوں کاؤنٹ نہیں ہوتا اوربعد مرنے کے ترکہ ملنے سے مانع کیوں نہیں ہوتا!؟ قصہ مختصر یہ ہے بھائیو! کہ احکام میراث کی نافرمانی کرنے کی نسبت خدائے تعالیٰ نے صاف یدخلہ نارا خالدا فیھا ولہ عذاب مھین (اللہ تعالیٰ اس کو دوزخ میں داخل فرمائے گا جہاں وہ مدتوں رہے گا اور نہایت ذلیل کرنے والا عذاب پائے گا) فرمادیا ہے۔ اس لیے اس سے بہت زیادہ بچیے کہ کتنے ہی ایسے پرہیز گار بڈھے ہوتے ہیں کہ ساری زندگی اطاعت کی، مرتے وقت بچیوں کے ساتھ ظلم کر گئے اور عذاب میں گرفتار ہوئے۔ بچیوں، بیٹیوں اور بہنوں سے بھی گزارش ہے کہ ہرگز ہرگز دنیا والوں کی باتوں میں آ کر، شرما شرمی یا بھائیوں کی ناراضی کا خیال کر کے اس عطیہ خداوندی کو نہ ٹھکرائیں۔ آج تک نہیں لیا تو ابھی جا کر کھڑی ہو جائیں اور اپنا حصہ مانگیں۔ ایک تو اس لیے کہ عطیہ خداوندی لینے سے انکار کرنا برا، پھر اوپرے دل سے اور بغیر قبضے میں لیے پلانٹڈ معاف کرنا، آپ کے عاقبت نا اندیش بھائیوں کو عذاب خداوندی کے سپرد کردینا اور ان کی نسلوں کو حرام کھلانے کے مرادف ہے۔ خود بھی اپنا مال لے کر اپنے اور اپنے بچوں کو سکھ کی زندگی دیجیے اور اپنے ماں جائیوں اور ان کے بچوں کو بھی عذاب سے بچائیے۔ اور ہاں! یہ ترغیب صرف یکطرفہ نہیں ہے۔ اپنے شوہروں اور دامادوں پر بھی زور دیجیے کہ وہ اپنی بہنوں کو حصہ دیجیے۔ ورنہ میں اور میری بچیاں تمھارے گھر کا حرام نہیں کھائیں گی۔

##############################
https://web.facebook.com/faisal.shahzad.1253236/posts/3179204255442029
زندگی میں تو بیٹی بیٹے کو برابر برابردینا ہو گا (3) ٭٭٭٭٭٭٭ اس ظلم کو جائز ثابت کرنے کے لیے طرح طرح کے حیلے اور بہانے تراشے جاتے ہیں۔ ان میں سے ایک شیطانی حیلہ یہ بھی اختیار کیا جاتا ہے کہ سنگ دل والد زندگی میں ہی پوری جائیداد بیٹوں کے نام کر جاتا ہے اور بیٹیوں کو محروم کر جاتا ہے۔ اس ضمن میں کہا یہ جاتا ہے کہ ابھی تو اولاد کا کوئی حصہ ہی نہیں ہے۔ حصہ تو موت کے بعد ہوتا ہے۔ اس لیے میرا مال ہے، میں جسے چاہے دوں، جسے چاہے نہ دوں!!! مگر جناب ایسی کوئی بات نہیں ہے۔ تم کسی بھی طرح اپنے مال میں ایسے آزاد نہیں ہو۔  زندگی میں بعض اولاد کو مال دے کر بعض کو محروم کردینا تو سخت گناہ فرمایا گیا ہے۔ بلکہ زندگی میں اولاد کے درمیان مال بطور ہبہ تقسیم کرنے میں تو بیٹیوں کو مال میراث سے زیادہ فائدہ ہے۔ کیوں کہ مال میراث کی تقسیم اللہ تعالیٰ کی طرف سے ہے جس کی الگ حکمتیں ہیں، مگر زندگی میں تو باپ کو تمام اولاد سے بلا تخصیص جنس برابر سلوک کرنے کا حکم ہے۔ اس لیے زندگی میں اولاد میں اپنا مال ہبہ کیا تو وہ مال میراث کی طرح تقسیم نہیں ہو گا کہ بیٹوں کو بیٹیوں سے دوگنا دیا جائے گا نہیں بلکہ سب کو برابر برابر دیا جائے گا۔ مثلاً چار لاکھ روپے تقسیم کرنے ہیں۔ تین بیٹیاں ہیں اور ایک بیٹا ہے تو چاروں کو ایک ایک لاکھ دینا ہو گا! (جاری ہے)

##############################
https://web.facebook.com/faisal.shahzad.1253236/posts/3179187018777086
خاتون اپنا حصہ معاف نہیں کر سکتی! (2) ٭٭٭٭٭٭٭ انکار کی صورت سے بچنے کے لیے کہ بھئی اسلامی حکومت ہوئی تو وہ تو بہن کے گھر میں اس کا حصہ رکھوا دے گی، اس لیے بہنوں پر ایموشنلی اور معاشرتی دباو ڈالتے ہوئے ان سے معاف کروا لو۔ اسی شے کو شروع میں بےغیرتی کہا ہے۔  بہن کا مال کھانے کے لیے، اس سے معاف کروانا بھائی کی بےغیرتی پر مہر نہیں  تو کیا ہے؟ ہونا تو اس کے برعکس چاہیے تھا، مگر آپ نے کبھی نہیں سنا ہو گا کہ بھائی نے اپنا حق بہنوں کو معاف کر دیا۔ لیکن اگلی سنیے: بالفرض بہنیں دل سے معاف کردیں تب بھی یہ معافی اصولاً غلط اور خلافِ شرع ہے۔  اس لیے کہ اِس قسم کا جملہ کہنے سے کہ معاف کردیا یا بخش دیاصرف قرض معاف ہوتا ہے۔  اپنی چیز جو آپ کے پاس ہے، اسے کسی اور کو دینے کے لیے ہبہ،عطیہ یا ہدیہ وغیرہ کے الفاظ استعمال کیے جاتے ہیں کہ فلاں چیز فلاں شخص کو میں نے ہبہ کی،عطیہ کی، ہدیہ دی۔  لیکن…  ترکے میں کوئی وارث یہ الفاظ کہہ دے، تب بھی وہ چیز ہبہ نہیں ہوتی۔ اس لیے کہ علماء کرام کہتے ہیں کہ کوئی چیز ہبہ تبھی کی جا سکتی ہے جب وہ پہلے تمھارے قبضے میں تو آجائے۔ ہاں قبضہ کرنے کے بعد کوئی وارث دوسرے وارث کو بلکہ کسی بھی شخص کو ہبہ کرنا چاہے تو ہبہ ٹھیک ہے۔ لیکن بھائیوں کے اس ظالمانہ حیلے سے بچانے کے لیے بھی کہ ایک ہاتھ سے  تمھارے قبضے میں مال دیا جائے اور پھر فورا ہبہ کہہ کر دوسرے ہاتھ سے ہڑپ لیا جائے، علماے کرام یہ کہتے ہیں کہ تم ضرور ہی دینا چاہتی ہو تو ابھی رک جاو۔ چار چھے ماہ اپنے پاس رکھو، پھربھائی کو دینا چاہو تو دے دو۔ مگر پھر آپ دیکھیے گا کہ چار چھے ماہ بعد کون ہبہ کرتا ہے؟؟؟ (جاری ہے)

##############################
https://web.facebook.com/faisal.shahzad.1253236/posts/3179173098778478
ایک خط اورعطیہ خداوندی سے انکار (1) ٭٭٭٭٭٭٭٭٭٭٭٭٭٭ ایک مظلوم  بہن کا خط ملاحظہ کیجیے:  میں شادی شدہ اور صاحبِ اولاد خاتون ہوں۔ خاوند خرچ کے نام پر ایک روپیہ تک نہیں دیتے۔ بیمار پڑجائوں تو علاج بھی میرے اپنے  ذمہ ہوتا ہے۔ والد مرحوم کا ترکہ موجود ہے جس میں میرا حصہ لاکھوں کی مالیت کا بنتا ہے، لیکن اس پر بھائی قابض ہیں۔ میں نے ڈرتے ڈرتے زبان کھولی اور اپنے مالی حالات بتا کر حصے کا مطالبہ کیا تو انہوں نے طویل مہلت مانگی کہ اتنے سال صبر کرلو، اس کے بعد آپ کا حصہ دے دیں گے۔ جب وعدے کی میعاد پوری ہوگئی تو میں انتظار کرتی رہی کہ وعدہ وفا کریں گے۔ طویل انتظار کے بعد ڈرتے ڈرتے انھیں فون کیا اور یاد دہانی کرائی تو خفا ہوگئے اور ٹکا سا جواب دے دیا۔ المیہ یہ ہے کہ ہمارا گھرانہ سکہ بند دین دار گھرانہ ہے۔ والد صاحب معروف عالم دین تھے۔ پورے علاقے میں اُن کا نام ہے۔ اگر میں عدالت کا رخ کروں یا باہر کے لوگوں کو بتائوں تو خاندان بلکہ پورے دینی طبقے کی بدنامی ہے۔ میں بس صبر کی سل چھاتی پر رکھ کر خاموش بیٹھی ہوں۔ میری گزارش ہے کہ آپ میرا نام و پتا ظاہر کیے بغیر اِس  پردو ٹوک انداز میں ضرور بتائیں کہ اسلام میں عورت کے بھی کوئی حقوق ہیں یا نہیں؟ مورث کے مال و ترکہ میں بیٹیوں یا بہنوں کا بھی کوئی حق ہے یا نہیں؟ اگر حق ہے تو حیلے بہانے اختیار کرکے ان کو حق سے محروم کرنے والے کس سلوک کے مستحق ہیں؟ (ایک مظلوم بیٹی) جواب:  برا مت مانیے گا مگر سچی اور دوٹوک بات تو یہ ہے کہ آپ کے بھائی بڑے ہی بےغیرت اور گویا زمانہ جاہلیت کی یادگار ہیں۔ زمانۂ جاہلیت کی یادگار یوں کہ اسی دور میں عورتوں کو میراث سے محروم رکھا جاتا تھا۔ اِن لوگوں میں استحقاق وراثت کے لیے الاکبر فالاکبر کا ااصول مقرر تھا۔ اسلام نے اِس ظالمانہ اصول کو مٹا کر اُس کی جگہ الاقرب فالاقرب کا اصول نافذ کیا۔ یعنی مرنے والے کے قریب سے قریب رشتےداروں کو وارث ٹھہرایا، خواہ وہ مرد ہوں یا عورتیں۔ قوی ہوں یا ضعیف۔ لطف کی بات یہ ہے کہ جن بارہ (۱۲) کے حصے قرآن و سنت میں مقرر ہیں، اُن میں مرد چار اورعورتیں آٹھ ہیں: آٹھ خواتین یہ ہیں: (۱)ماں (۲)دادی (۳)بیوی (۴)بیٹی (۵)پوتی (۶)حقیقی بہن (۷)علاتی بہن (۸)اخیافی بہن اور چار مرد یہ ہیں: (۱)باپ (۲)دادا (۳)شوہر (۴) اخیافی بھائی۔ ان میں سے پہلی چار عورتیں کبھی محروم نہیں ہوتیں، ہر حال میں ان کو ترکہ ملتا ہے۔ یہ اور بات ہے کہ مردوں کے ذمہ طرح طرح کے نفقات و اخراجات ہیں‘ اس لیے ان کو عورتوں سے دگنا دیا گیا ہے، لیکن ایسا بھی ہر جگہ نہیں ہے، بعض حالتوں میں عورتوں اور مردوں کو برابر بھی ملتا ہے، مثال کے طور پر اخیافی بھائی اور بہن دونوں کو برابر برابر ہی ملتا ہے اور بعض صورتوں میں عورتوں کو مردوں سے زیادہ بھی مل سکتا ہے۔ احکام میراث کی آیات کا شان نزول بھی عورتوں کو میراث دلوانا ہے؟ اب دوسری دو ٹوک بات سنیے: یہ جو بہنیں، بھائیوں کی ناراضی سے اور دنیا والوں کی باتوں سے ڈر کر… بظاہر بے نیازی اور پیار جتاتے ہوئے اپنا حصہ لینے سے انکار کر دیتی ہیں۔ یہ بھی کوئی ثواب کا کام نہیں، بلکہ اللہ تعالیٰ کی عطا کو ٹھکرانے کے مترادف ہے۔ کسی بھی وارث کو یہ حق نہیں کہ وہ عطیہ خداوندی لینے سے انکار کردے۔ اس لیے کہ حصہ وراثت اللہ تعالیٰ کی طرف سے تقسیم کردہ  ہے… حتی کہ اگر کوئی وارث اس عطیہ خداوندی کو لینے سے انکار کرے تو اول لینے پر مجبور کیا جائے گا، نہ مانے تو قاضی اس کا حصہ اس کے گھر رکھوادے گا۔ (جاری ہے)

##############################
https://web.facebook.com/faisal.shahzad.1253236/posts/2959485204080603
اس خطے میں انگریزوں کی نحوست سے گیند بلے کے کھیل کو اتنا گلیمرائزڈ کر دیا گیا ہے کہ یہ گلی ڈنڈا کھلاڑی ملک کو بھی کھیل کا میدان سمجھ کر قوم کے کپتان بننے کی حرص کرنے لگے ہیں. نیازی کی فاسٹ بولنگ نے قوم کی وکٹیں اڑا رکھی ہیں، بوم بوم کی فاسٹ بیٹنگ تو قوم کی تشریف لال کر دے گی. اگر کھلاڑیوں کو موقع دینا ہی ہے تو ہمارا مطالبہ ہے کسی کنچے سے کنچا کھلاڑی کو موقع دو..  کم از کم کنچے تو کسی ہول میں ڈال سکے گا.. ویسے کبڈی کھلاڑی بھی بہترین آپشن ہے.. سانس نہیں پھولتا ناں ان کا! 🙄 بابا ٹنڈوآدمی

##############################
https://web.facebook.com/faisal.shahzad.1253236/posts/2959460954083028
اب یہ لالہ شاہد کو کیا ہو گیا؟ 🤔 پائین تو خدا کے واسطے رین دے شیمپو کا ایڈ کر لے کوئی..اب یہ لالہ شاہد کو کیا ہو گیا؟ 🤔 پائین تو خدا کے واسطے رین دے شیمپو کا ایڈ کر لے کوئی..

##############################
https://web.facebook.com/faisal.shahzad.1253236/posts/2951588624870261
میں نہیں جانتا کہ اور دوستوں کے کیا حال ہیں، اپنی تو کچھ عجیب سی کیفیت ہے۔ تشویش کی وجہ سے معدے میں اینٹھن ایسی ہو رہی جیسے کسی بڑے وقوعے کے امکان سے پہلے ہوتی ہے۔ آزادی مارچ کی اب تک کی جو ویڈیوز دیکھیں، وہ بلاشبہ ایک بڑا شو ہے۔ آغاز ہی میں ابھی سکھر کی جو تصویر سامنے آئی ہے وہ اتنا وسیع منظر رکھتی ہے کہ بخوبی اندازہ ہو رہا ہے، جیسے جیسے مارچ کا یہ دریا آگے بڑھے گا، ذیلی ندی نالوں کا پانی اس کی قوت اور تندی میں بے پناہ اضافہ کر دے گا۔ تشویش کی بات مگر یہ ہے کہ اس قوت اور جوش و خروش کو، دریا اپنی گہرائی میں پورے نظم و ضبط کے ساتھ رکھ پائے گا یا نہیں؟ اور پھر اس دریا کے بہاؤ کا جو مقصد ہے، وہ حاصل ہو گا یا نہیں؟ اب تک تو ہمیں اس مارچ پر اور خاص طور پر اس کی ٹائمنگ پر تحفظات تھے… کہ بقول ایک دوست کے یا تو یہ الیکشن کے فورا بعد ہوتا یا حکومت کا مڈٹرم پورا ہونے کے بعد! مگر اب جب ریلے کا بہاؤ شروع ہو گیا ہے تو پچھلے  اشکالات کہیں پیچھے رہ گئے… اب تو بس یہ خیال ہے کہ اگر تو اس مارچ سے مقصود اصلی حاصل ہو گیا، نااہل حکومت چلی گئی اور تخت اقتدار پر کچھ صالح اور محب وطن نفوس آ بیٹھیں تو بہت زیادہ خوشی کی بات۔ لیکن اگر خدانخواستہ کچھ بھی حاصل وصول نہ ہوا، تب دو بڑے نقصانات ہوں گے۔ ایک طرف ظاہری پسپائی کی وجہ سے ہونے والی دینی قوتوں کی بدترین حوصلہ شکنی اور دوسری طرف حکومت سنبھالنے سے پریشان حکمرانوں کے حوصلے آسمان پر جا پہنچیں گے… سو ہم تو اپنی تمام وابستگیاں ایک طرف رکھ کر یہی دعا کرتے ہیں کہ اے اللہ! ہم نہیں جانتے، جو آپ جانتے ہیں۔ آپ اس ہل جل سے خیر کو پیدا فرمائیے۔ اگر موجودہ حکومت کے ساتھ آپ نے خیر کا معاملہ چھپا رکھا ہے تو اچھے اور باعزت طریقے سے صلح کی کسی ایسی شکل کو وجود دے دیجیے کہ دینی نشانات کی ذرہ برابر سبکی نہ ہو۔ اور اگر آپ کے علم میں حکومت محض شر ہے تو بنا خون کا ایک قطرہ بہے اس شر سے خیر کو بدل دیجیے۔  یا اللہ! اس مارچ کا نتیجہ جو بھی ہو، اول دین اور مسلمانوں کے حق میں بہتر ہو اور پھر ملک عزیز پاکستان کے حق میں! محمد فیصل شہزاد

##############################
https://web.facebook.com/faisal.shahzad.1253236/posts/2947401298622327
سازش پسند قوم اور کرتار پور راہداری! ٭٭٭٭٭٭٭٭٭٭٭٭ ہماری قوم کا سب سے پسندیدہ مشغلہ نت نئی سازشی تھیوریاں گھڑتے رہنا اور انھیں پھیلاتے رہنا ہے۔ پولیو قطرے کی فرسودہ سازشی تھیوری کو دیکھ لیجیے، کئی عشرے پرانی ہو گئی مگر آج بھی ہمارے فیس بکی مجاہدین کی کوئی نہ کوئی پوسٹ روزانہ کی بنیاد پر ٹائم لائن پر آ جاتی ہے کہ یہ قطرے تو پاکستانی قوم کو بانجھ کرنے کا عالمی منصوبہ ہے۔ ادھر پاکستانی قوم کی ڈھٹائی ملاحظہ کیجیے کہ یہ قطرے پی پی کر بھی سات آٹھ بچے فی جوڑا تو پرڈیوس کیے جا رہے ۔ خیر بقدر طلب، نت نئی سازشی تھیوریاں مارکیٹ میں آتی رہتی ہیں۔ آج کل ایک نئی نویلی سازشی تھیوری ’’کرتار پورراہداری‘‘ کے نام سے فیس بک پر آئی ہے کہ یہ راہداری دراصل قادیانیوں کی بآسانی آمدورفت کے لیے بنائی جا رہی ہے کہ چوں کہ قادیانیوں کو قادیان سے پاکستان میں آنے میں بڑی مشکلات تھیں، اس راہداری کے ذریعے ان کے لیے راستہ بنایا گیا ہے کہ آئیں اور پاکستان میں ارتدادی سرگرمیاں شروع کریں ۔ عقل کو ہاتھ مارنا چاہیے بھئی پہلی بات تو یہ کہ تمھارے گھر میں قادیانی کوئی کم سرگرم ہیں؟ کہ انھیں مزید افرادی قوت کی ضرورت پڑ گئی ہے؟لاہوری گروپ نے لاہور کو مرکز بنا رکھا ہے تو ربوہ سے رحیم یار خان تک مرزائی سرگرم ہیں۔ پورے اندرون پنجاب اور اندرون سندھ میں وہ لوگ ارتدادی سرگرمیوں میں مصروف ہیں۔  دوسرا اہم ترین نکتہ یہ ہے کہ وہاں سے قادیانی آئیں گے بھی تو کرتارپور گرودوارہ میں آ کر شرک کر کے واپس چلے جائیں گے تو اس میں ہمیں کیا مسئلہ؟ خطرے کی بات تو تب ہوتی جب پاکستانی مرزائیوں کے لیے ایک اسی طرح کی راہداری قادیان کے لیے بنائی جاتی۔ اسی طرح اچھی طرح دماغ میں بٹھانے کی بات ہے کہ راہداری کا مطلب ہی یہ ہے کہ جو بند ہو۔ آنے سے پہلے ہفتہ قبل ہر یاتری کا ریکارڈ آئے گا۔ پوری سیکورٹی انتظامات ایسے ہی ہوں گے جیسے سرحدوں پر ہوتے ہیں۔ یاتری سرحد سے ساڑھے تین کلومیٹر اندر اپنے مقدس ترین مقام پر آئیں گے اور واپس چلے جائیں گے۔ گویا ایک گیٹ سے داخلہ ہے اور دوسرے گیٹ سے واپسی۔ اس سے آگے آنے کے لیے انھیں ویزہ کی ضرورت پڑے گی۔ جبکہ دوسری طرف یہاں سے انڈیا قادیان جانے کا کوئی معاہدہ موجود نہیں ہے، پھر اس کا قادیانیوں سے بھلا کیسے تعلق ہو گیا؟ جہاں تک ہر مذہب کے لوگوں کے آنے والی بات ہے تو بات آسان ہے۔ پنجاب کے عام جاہل مقامی مسلمانوں، سکھوں اور ہندووں کے نزدیک ہر مزار اور دربار قابل زیارت ہے۔ بابا نانک ویسے بھی عام مقامی مسلمانوں او رہندووں کے لیے بھی برگزیدہ ہستی ہیں اور بالکل ایسے ہی جیسے نظام الدین اولیاء رحمہ اللہ کے مزار پر تمام مذاہب کے لوگ آتے ہیں اور آ سکتے ہیں۔ اسی طرح دربار صاحب پر ہمیشہ سے جاہل مسلمان آتے رہے ہیں۔ قصہ مختصر دوستو! کرتار پور راہداری کوئی آج کا منصوبہ تو نہیں ہے کہ اسے پی ٹی آئی کا منصوبہ سمجھ کر ضرور ہی بلادلیل تنقید کرنی ہے۔ سکھوں نے دہائیوں سے اس کی درخواست کر رکھی تھی۔ دونوں ملکوں کی پچھلی حکومتوں کے مابین اس سلسلے میں سنہ 1998، 2004 اور 2008 میں مذاکرات ہوتے رہے ہیں جو ہمیشہ انڈیا کی طرف سے ٹال مٹول کا شکار ہو کر ختم ہوئے۔ حالیہ پیش رفت انہی مذاکرات کا تسلسل ہے اور سکھوں کے شدید دباو کے زیر اثر انڈیا مجبور ہوا ہے۔ کیوں کہ اس راہداری پر انڈیا کبھی بھی خوش نہیں تھا۔ کئی عشروں کی بے شمار رپورٹس اس کی گواہ ہیں…جب کہ پاکستان کی ہمیشہ سے یہ خواہش رہی ہے، مگر اب انڈیا اس حوالے سے بری طرح پھنسا ہے کہ اگر صاف منع کرتا ہے تو پورے پنجاب کو ناراض کرتا ہے اور خالصتان تحریک کی راہ مزید آسان ہوتی ہے اور ماننے پر سکھ پاکستان کے مزید ممنون ہوتے ہیں۔ اور یہ مفت بھی نہیں ہے بلکہ فی یاتری فیس 20 ڈالر طے ہوئی ہے اور روزانہ کم سے کم پانچ ہزار یاتری کی اجازت ہے تو خود ہی رقم کا اندازہ کر لیں۔ خیر مالی فائدہ تو بہت کم پیش نظر ہے، پاکستان کو اصل اس کوریڈور سے بے شمار علاقائی اور سیاسی فائدے ہیں۔ جب سدھو پاکستان آیا تھا اور باجوہ صیب نے اس سے راہداری کا وعدہ کیا تھا اور اس سے گلے ملے تھے تو اس کے بعد انڈین میڈیا پر سدھو کے خلاف جو بدترین مہم چلی تھی، وہ دیکھنی چاہیے۔ بہرحال بے بنیاد سازشی تھیوریاں گھڑنے سے بچتے ہوئے براہ کرم جو ملک کو حقیقی خطرات درپیش ہیں، ان کی طرف نگاہ کیجیے۔ بابا ٹنڈوآدمی

##############################
https://web.facebook.com/faisal.shahzad.1253236/posts/2947261938636263
سرتاج! یہ آپ کی آنکھوں میں لقمہ چباتے ہوئے خون کیوں اتر آیا ہے؟ بیگم نے اپنی زلف ناز کا ایک گستاخ بال سرتاج کو منہ سے برآمد کرتے دیکھا تو حفظ ماتقدم کے طور پر چمٹا لہراتے ہوئے کہا۔ کک؟…کیا واقعی؟ اف خدایا! کہیں میرے بھی پلیٹی لیٹس تو کم نہیں ہو رہے…!؟ 😱 بابا ٹنڈوآدمی

##############################
https://web.facebook.com/faisal.shahzad.1253236/posts/2933677513328039
لفظ تخلیق کا استعمال، مخلوق کے لیے! ٭٭٭٭٭٭٭٭٭٭ سوال: بھائی! آپ اکثر کسی کتاب یا تحریر کے لیے یہ لکھ دیتے ہیں کہ یہ فلاں کی تخلیق ہے۔ یا انسپکٹر جمشید وغیرہ کردار اشتیاق صاحب کی تخلیق تھے۔ بھائی!اپنی زندگی کی تھوڑی سی مدت ہم نے بھی مدارس میں گزاری ہے۔ جہاں ہمیں یہی بتایا گیا ہے کہ (خلق) اللہ عز وجل کے فعل کو کہتے ہیں۔ بے توجہی اور جہل کی وجہ سے ہم اکثر بہت غلط قسم کے جملے بول دیتے ہیں، جن میں سے ایک یہ بھی ہے کہ ہم کہیں ’’یہ چیز فلاں شخص کی تخلیق ہے۔‘‘ حالاں کہ خلق پر صرف باری تعالیٰ کو قدرت ہے۔ اللہ عز وجل کی کسی صفت کے ساتھ کسی انسان کو متصف کرنا کفر ہے۔ خلق کہتے ہیں عدم سے کسی چیز کو وجود دینا۔ ظاہر ہے عدم سے وجود صرف اللہ تعالیٰ ہی دیتے ہیں۔ انسان کسی کام کا موجد کہلاسکتا ہے خالق نہیں اور ایجاد انسان کے فعل کو کہتے ہیں۔ ’’ایجاد‘‘ موجود چیز کو خداداد عقل کے ذریعے نئی شکل دینے کو کہتے ہیں۔  معارف القرآن سورۂ صفت کی آیت نمبر 125 کی تفسیر میں مولانامحمد شفیع عثمانی مفتی اعظم رحمۃ اللہ علیہ فرماتے ہیں: … اور احسن الخالقین کا مطلب یہ نہیں کہ (العیاذ باللہ) کوئی دوسرا بھی خالق ہوسکتا ہے۔ بلکہ مطلب یہ ہے کہ جن جھوٹے معبودوں کو تم نے خالق قرار دیا ہے، وہ ان سب سے اونچی شان والا ہے۔ کیوں کہ اللہ تعالیٰ کسی چیز کو عدم سے وجود بخشنے پر قدرتِ ذاتی رکھتے ہیں۔ مولانا مزید لکھتے ہیں کہ خلق کے معنی پیدا کرنے کے ہیں۔ اسی لیے یہ صفت اللہ کے ساتھ خاص ہے،کسی اور کی طرف اس کی نسبت جائز نہیں۔(بنت اعجاز) جواب: بہت خوب بہن جی! اچھا نکتہ اٹھایا، عرض ہے کہ ہمارا لفظ ’’تخلیق‘‘ کا مخلوق کی کسی قلمی کاوش کے لیے استعمال کرنا الحمدللہ کسی بے توجہی یا جہل کی وجہ سے نہیں ہے، بلکہ ہم اسے درست سمجھ کر لکھتے ہیں۔ دیکھیے بات یہ ہے کہ لفظ ’’خالق‘‘ تو اللہ کے سوا کے لیے استعمال کرنا درست نہیں معلوم ہوتا ، جیسا کہ آپ نے بھی حوالہ دیا، البتہ’’تخلیق‘‘ عربی میں خوشبو لگانے یا نرم کرنے کو کہتے ہیں، عدم سے وجود دینے کو نہیں… لہٰذا تخلیق اور تخلیقات کا استعمال اردو میں جس معنی میں ہوتا ہے، یعنی قلمی کاوشوں کے لیے، وہ درست معلوم ہوتا ہے۔ اب اگر کوئی کہے کہ لفظ ’’تخلیق‘‘ جو اردو میں ہم استعمال کرتے ہیں، وہ اسی مخصوص معنی میں تو کرتے ہیں، جوکسی نہ کسی ’’خالق‘‘ سے جڑا ہوا ہے! تو ہم کہیں گے: نہیں ،یہ کہنا درست نہیں ہے کہ جب تخلیق کہا تو فلاں خالق ہوگیا۔ کیوں کہ یہ بحث معنی کی نہیں بلکہ لفظ کی ہے۔ اسی لیے تو مخلوق کے لیے ’’موجد ‘‘کہنے کو جائز کہا جارہا ہے، ورنہ موجد کا مطلب ہے:’’ وجود دینے والا‘‘  لہٰذا جب کہا جائے کہ یہ ’’فلاں‘‘ کی تخلیق ہے تو وہ فلاں اردو میں خالق نہیں بلکہ تخلیق کار کہلاتا ہے، جیسا کہ کہانی لکھنے والا کہانی کار کہلاتا ہے اور یہ بات پہلے معلوم ہو چکی ہے کہ لفظ ’’تخلیق‘‘ کا معنی عربی میں عدم سے وجود دینے والا نہیں بلکہ خوشبو لگانے اور نرم کرنے کے معنی میں ہے۔ دعا کی درخواست ہے۔ محمد فیصل شہزاد ٭٭٭

##############################
https://web.facebook.com/faisal.shahzad.1253236/posts/2929149657114158
دوست جانتے ہیں کہ میں مولانا فضل الرحمٰن صاحب کا کوئی ڈائی ہارٹ فین نہیں ہوں۔ ڈائی ہارٹ تو چھوڑئیے، ہلکا پھلکا بھی نہیں۔ گرچہ ان پر کبھی تنقید بھی نہیں کی مگر سیاسی فیصلوں پر (نہ کہ ذاتیات پر) تنقید غلط بھی نہیں سمجھتا کہ وہ سیاست کر رہے ہیں تو بحیثیت ایک سیاست دان کے ان پر تنقید کرنا یا ان کی رائے کے خلاف جانا ہرگز کوئی غلط بات نہیں۔ اسی طرح خان کی اچھی باتوں کی تائید بھی ہمیشہ کی اور یہودی ایجنٹ والے اتہام پر شدید ردعمل دیا۔ حتا کہ احباب نے پی ٹی آئی سے نسبت سمجھ لی اور جمعیت کے دوست ناراض رہے۔ مگرسچی بات تو یہ ہے کہ ہم نے کبھی کسی "سیاستدان" سے الحمدللہ محبت کا یا نفرت کا تعلق نہیں رکھا۔ بس موقف اور عمل کے درست یا غلط پر بات کی مگر مگر کل ایک بہت بری بات ہوئی۔ کل وزیراعظم نے مولانا کے لیے بہت بری زبان استعمال کی۔ جو گرچہ فی نفسہ بھی بے حد بری بات ہے مگر اس کی شناعت اس وقت ہزارگنا بڑھ جاتی ہےجب بطور  وزیر اعظم یہ بات کہی جائے۔ کل ہمارے اکثر انصافی دوستوں نے اس شکوے کے جواب میں حافظ حمد اللہ، حسین احمد، کفایت اللہ حضرات کی اخلاق سے گری ہوئی باتوں کی مثالیں دیں۔ مگر وہ ان حضرات کے اور وزیراعظم عمران خان کے درمیان حیثیت اور عہدے کا فرق فراموش کر گئے۔  (گرچہ ایک دینی سیاسی جماعت کے ذمہ دار کی حیثیت اور علم کی نسبت  سے بہرحال ان پر بھی یہی مثال صادق آتی ہے کہ وہ عام سیاست دانوں کی طرح گھٹیا زبان استعمال نہیں کر سکتے) ساٹھ کی عمر کو پہنچتا ہوا، ہر کھیل کھیلا ہوا تجربہ کار شخص جوخوش نصیبی سے وزیراعظم بھی بن گیا۔ اسے یہی نہیں پتا کہ ایک عہدے دار ذمہ دار شخص اور گلی محلے کے لفنگے کی زبان میں بہت فرق ہوتا ہے۔ لیکن ان کا رول ماڈل شاید ٹرمپ ہے جو امریکا کے بدتمیز ترین صدر کی حیثیت سے تاریخ میں یاد رکھا جائے گا۔ خیر حکمراں کی اس بری حرکت کی وجہ سے ہم کہ جو عموماً اپنی ڈی پی نہیں بدلتے، اگلے دس دن کے لیے بطور خیرسگالی، اپنی ڈی پی مولانا کے نام کرتے ہیں۔ ویسے بھی کمی کوتاہی الگ بات، اس وقت مولانا اپنے اصولی موقف پر جس بہادری سے کھڑے ہوئے ہیں، اسے بہرحال سراہنا چاہیے۔ اسٹیبلشمنٹ کی مداخلت کے خلاف اصولی موقف پر اس بے خوفی سے جمے رہنے کی وجہ سے ہی شاید مولانا اپنے چالیس سالہ سیاسی کیرئیر کی بلند ترین سطح پر کھڑے ہیں۔ ہماری نیک تمنائیں ان کے ساتھ ہیں۔ دلی خواہش گرچہ ابھی بھی یہی ہے کہ ان کے موقف کی اصولی حیثیت کو تسلیم کرتے ہوئے، ان سے حکومت تصفیہ کرے اور اے کاش دھرنا نہ ہو۔ کیوں کہ دھرنا جس طرح 2014 میں غلط تھا، اتنا ہی آج بھی غلط اور ملک کے لیے نقصان کا باعث ہے۔ ٭ محمد فیصل شہزاد

##############################
https://web.facebook.com/faisal.shahzad.1253236/posts/2908888385806952
جنت کا ستارہ!٭٭٭ باپ کو اپنے لخت جگر سے کتنی محبت ہوتی ہے… اس انتساب سے شاید کچھ اندازہ ہو سکے۔ پہلی کتاب لکھاری کو اپنی پہلی اولاد ہی کی طرح عزیز ہوتی ہے، اس پہلی اولاد یعنی (معشوقہ پنجاب) کو ظفر بھائی نے اپنے نور نظرکے نام کیا اور کن خوبصورت الفاظ میں کیا … یہ آپ منسلک عکس میں پڑھ لیجیے۔ ریحان ملک کے نام یہ انتساب پڑھ کر چار سال قبل بھی بے ساختہ آنکھوں میں ستارے جھلملائے تھے اور آج ان کے چھوٹے اور لاڈلے بیٹے حسین ملک کی قبر کی تصویر اور کیپشن پڑھ کر بھی سینے میں کچھ پگھل سا گیا ہے۔ ظفر بھائی! دعا ہے کہ آپ کی صبح کے ستارے اورامیدوں کے استعارے کی عمر دراز ہو… اللہ بچوں کی ہزاروں خوشیاں دکھائے۔ آپ کا چھوٹا بھی مگر یقین کیجیے، اگلی ملاقات پر آپ دونوں کی آنکھیں ٹھنڈی کر دے گا، وہ آپ کے آسمان سے ٹوٹ کر خاک میں نہیں مل گیا… وہ اس مصیبتوں بھری دنیا سے نکلا یے اور جنت کے آسمان پر جا چمکنے لگا ہے…! آپ کی امیدوں کا استعارہ دراصل اب آپ کی مغفرت کا قوی استعارہ بن چکا ہے! محمد فیصل شہزاد

##############################
https://web.facebook.com/faisal.shahzad.1253236/posts/2899674573395000
آج اساتذہ کا عالمی دن ہے۔ ہونا یہ تو چاہیے تھا کہ سب چھوٹے بڑے شاگرد اپنے اساتذہ  کو یاد کرتے۔ انھیں خراج تحسین پیش کرتے۔ لیکن یہ بات کئی والز پر بڑی عجیب سی دکھنے میں آئی ہے کہ استاد شاگردوں کو مخاطب کرکے خود اپنے بارے میں لکھ رہے ہیں۔ بھئی آپ اگرآج استاد ہیں تو آپ آسمان سے بنے بنائے استاد تو نہیں اترے ہوں گے ناں، آپ اپنے استادوں کے بارے میں ہمیں بتائیے۔ ورلڈ مدر ڈے ہوتا ہے تو مائیں تھوڑا ہی اپنی ممتا کے افسانے سناتی ہیں، اولاد سناتی ہے۔ سو آپ تو رہنے ہی دیں براہ کرم۔ آپ کے شاگرد کافی ہیں، آپ کے ڈنڈوں کو متعارف کروانے کے لیے۔ آپ خود کو پڑنے والے ڈنڈوں سے مطلب اپنے اساتذہ سے ہمیں روشناس کرائیے۔ بابا ٹنڈوآدمی

##############################
https://web.facebook.com/faisal.shahzad.1253236/posts/2884277694934688
عمران خان کی تقریر کا سب سے مزیدار موڑ جو ہمیں لگا، وہ تھا… جب خان نے انڈیا کی بالاکوٹ والی سٹرائیک پر چند درخت تباہ ہونے کی بات کی اور اس پر تاسف کا اظہار کیا۔ واللہ مزہ آ گیا۔ 😂 اسے کہتے ہیں بہترین طنز۔ ہال تالیوں سے گونجا اور چہروں پر بے ساختہ مسکراہٹ جگمگانے لگی۔ بظاہر تاسف ظاہر کر کے دنیا کی ماحولیات کے حوالے سے حساسیت کو ٹارگٹ کیا مگر انڈیا کے سرجیکل اسٹرایک کے دعوے کا مذاق بنا کر رکھ دیا۔ 😁 ویلڈن خان! اور ہاں ہم یہ کیوں نہ سمجھیں کہ چند شجر کے قتل پر تاسف کا اظہار، دراصل وجیر اعظم کے ہمارے آنے والے خاص نمبر سرسبز نمبر سے متاثر ہونے کی وجہ سے ہے۔ 😂 بابا ٹنڈوآدمی

##############################
https://web.facebook.com/faisal.shahzad.1253236/posts/2780682655294193
آج کچھ درد مرے دل میں سوا ہوتا ہے! سو واضح، دوٹوک اور واشگاف الفاظ میں ببانگ دہل ایک بات کہنا چاہتا ہوں، جنوبی ایشیا کے ملک بھوٹان کے پڑوس میں واقع نیپال کے جنگلات میں ہاتھیوں نے ایک دوسرے کو سرپرائز دینے کے لیے پورے ساز و سامان کے ساتھ جمع ہونا شروع کر دیا ہے، جس کی وجہ سے ان جنگلات کے دونوں طرف رہنے والی چیونٹیوں میں خوف و ہراس کی لہر دوڑ گئی ہے، چیونٹیوں کی زندگی کو غیر یقینی صورتحال کا سامنا ہے؛ کیونکہ انھیں معلوم ہے کہ ہاتھیوں کی اس کُشتی میں اور کسی کا نقصان ہو یا نہ ان کا ضرور ہو گا اور وہ انتہائی بے دردی کے ساتھ بری طرح مسلی اور کچلی جائیں گی. ہاتھیوں سے بصد ادب و احترام التماس ہے کہ اپنی جنگ کو جنگلات سے باہر جا کر میدانی علاقوں میں لڑیں اور ان نحیف و نزار چیونٹیوں پر رحم کھائیں، ہاتھیوں کو نیپال و بھوٹان کا مسئلہ ہو گا چیونٹیوں کے لیے جان کا مسئلہ ہے،  چہرے کملائے اور مرجھائے ہوئے ہیں، اندیشے ہیں، خوف ہے، سراسیمگی ہے، بے چینی ہے، اضطراب ہے، الغرض زندگی عذاب ہے. 😔😢 الرحم ثم الرحم (حماد عزیز قاسمی)

##############################
https://web.facebook.com/faisal.shahzad.1253236/posts/2779853278710464
مون سون کے خوبصورت موسم کو آج کراچی میں مون، سون اور ٹون، شون نے اس طرح انجوائے کیا! ہماری اس کھاوتی ٹیم کا سب سے شریف بندہ بلاشبہ’’سون‘‘ ہے… جس کی بل دینے میں عجلت کو دیکھ کر’’مون‘‘ ہمیشہ بےساختہ ہنس پڑتا ہے… جیسا کہ اس تصویر میں آپ نے دیکھا، جب کہ سفید ’’شون‘‘ اور مٹول ’’’ٹون‘‘ مون کو ہمیشہ اپنے محبت بھرے گھیرے میں لیے رہتے ہیں…! جیسے چاند کو ستارے خیر دوستو! ان اشاروں کی مدد سے اب آپ کو بتانا یہ ہے کہ مون کون ہے اور شون، ٹون، سون کون؟ 😁 باباٹنڈوآدمی

##############################
https://web.facebook.com/faisal.shahzad.1253236/posts/2777465372282588
اچھوتے ناموں کے شوقین متوجہ ہوں! ٭٭٭٭٭٭٭٭٭٭٭٭٭٭ آج کل بچوں کے ناموں کے حوالے سے ایک چلن عام ہے کہ بچے کا نام ایسا ہونا چاہیے جو سب سے انوکھا اور اچھوتا ہو۔ کسی کسی کو تو اس کا جنون سا ہو جاتا ہے اور انوکھے نام تلاشنے کے چکر میں بے چارا بچہ کئی ماہ کا ہو جاتا ہے مگر اس کا نام ہی تجویز نہیں ہو پاتا۔ ایک ایسے ہی صاحب ہمارے جاننے والے ہیں۔ موصوف کے ہاں پہلا بیٹا ہوا تو گویا دیوانہ ہو گئے۔ اَن سنے اچھوتے نام کے چکر میں صاحب نے تین ہفتے بغیر نام رکھے گزار دیے۔ بار بار ہمیں فون کرتے کہ قرآن سے کوئی نام بتا دو۔ ہم نے لاکھ سمجھایا کہ قرآن کریم بچوں کے نام رکھنے کی کتاب نہیں ہے۔ صلحاء کے ناموں میں سے تم کوئی بھی اچھے معنی والا نام رکھ دو یا چلو قرآن میں مذکور انبیاء کرام کے مبارک اسماء ہیں، ان میں دیکھ لو… مگر نہیں جی! انھیں تو نام بھی قرآن سے ہی چاہیے تھا اور ہو بھی ایسا کہ کسی نے نہ رکھا ہو، بالکل اچھوتا انوکھا سا۔  ایک دن پھر موصوف کا فون آ گیا اور یہی بات کرنے لگے تو ہم جو کہ نام بتا بتا کر تھک گئے تھے، غصے میں آ گئے اور بے ساختہ کہہ بیٹھے کہ فرعون نام رکھ لو، یقین ہے کہ فرعون کے بعد کسی نے یہ نام نہ رکھا ہو گا اور قرآن میں بھی ہے! بس جی یہ بات سننا تھا کہ صاحب ایسے ناراض ہوئے کہ کئی ہفتے بات نہ کی۔ خیر ہمارا بھی بھلا ہوا کہ روز روز کے اس چکر سے جان چھوٹی۔ آج کل چوں کہ مغربیت کا دور دورہ ہے، اس لیے لوگ ڈھونڈ کر ایسا نام رکھتے ہیں جس سے محسوس ہوتا ہے کہ نومولود موصوف ابھی ابھی فرانس یا اسپین سے تشریف لائے ہیں۔ شانزے، مانزے ٹائپ نام اب عام سننے کو ملتے ہیں۔ ایسے بھی ہیں جن کے دماغوں پر بھارتی فلموں اور ڈراموں کا آسیب چھایا رہتا ہے، یوں آشا اور ایشا جیسے ہندی نام بھی سننے میں آ رہے ہیں اور جو کوئی اللہ کا بندہ اچھا نام رکھنے کا شوق بھی رکھتا ہے تو وہ بھی ڈھونڈ ڈھونڈ کر ایسا عربی لفظ بطور نام رکھ لے گا کہ کوئی عربی داں سنے تو گنگ رہ جائے۔  ایسے ہی ایک صاحب کو عباسی خلفا کے نام بہت پسند تھے۔ مثلاً معتصم باللہ، مستعصم باللہ، معتضد باللہ، قائم بامر اللہ وغیرہ۔ جہاں تک ان کی معلومات نے کام دیا اپنے بچوں کے نام عباسی خلفا کے ناموں پر رکھتے گئے۔ ایک مرتبہ ان کے بچہ ہوا تو اپنے ایک خاص دوست سے مشورہ کیا کہ بھائی! مجھے تو عباسی خلفا کے جتنے نام یاد تھے سب رکھ لیے۔ اب سوچ رہا ہوں کہ اسی زمین اور قافیے میں نیا نام کیا رکھوں؟  دوست نے بے ساختہ جواب دیا : ’’نعوذ باللہ رکھ لو۔‘‘ اچھے نام کی پہچان تو قارئین! بس یہ ہے کہ سبک سا ہو، اچھے معنی والا ہو اور صوتی آہنگ بھلا معلوم ہوتا ہو۔ حضور اکرم صلی اللہ علیہ وسلم کا فرمان عالی شان ہے: ’’قیامت کے دن تمھیں تمھارے نام اور تمہارے باپوں کے ناموں سے پکارا جائے گا، لہٰذا اچھے نام رکھو۔‘‘ تو قارئین! سب سے بہترین نام تو وہ ہیں جن کے بارے میں آں حضرت صلی اللہ علیہ وسلم نے ارشاد فرمایا۔ یعنی عبداللہ اور عبدالرحمن، ان دو ناموں کے بعد بلاشبہ آپ علیہ الصلوۃ والسلام کا اسم گرامی اور آپ کے دیگر صفاتی نام سب سے بہترین ہیں۔ ان کے بعد انبیاء کرام علیہم السلام کے نام اور پھر صحابہ و صحابیات رضی عللہ عنہم کے نام  بہت مبارک اور خوب صورت ہیں۔ آج سے تیس چالیس سال قبل پاک و ہند میں صحابہ و صحابیات کے نام رکھنے کا رواج نہیں تھا۔ اکثر ناموں سے رفض کی بدبو جھلکتی تھی۔ حضرت امیر شریعت سید عطا اللہ شاہ بخاری کے فرزند گرامی حضرت ابو معاویہ ابوذر بخاری نے اس سلسلے میں تجدیدی کام کیا۔ انھوں نے باقاعدہ تحریک چلائی کہ بچوں کے نام صحابہ کے نام پر رکھے جائیں۔ آپ کی تحریک پر بے شمار بچوں کے نام صحابہ کرام کے ناموں پر رکھے گئے۔ خصوصاً معاوِیہ نام رکھنے پر بہت محنت فرمائی، اس لیے کہ کسی زمانے میں یہ نام حلق سے نیچے اترنا بہت مشکل تھا۔ حضرت شاہ صاحب فرمایا کرتے تھے کہ اگر کسی خاندان میں رفض کے اثرات ہوں تو ایک بچے کا نام معاویہ رکھ دو، رفض اِس خاندان سے سر پر پیر رکھ کر بھاگے گا۔ وہ لوگوں کو گھنٹوں اسی بات پر درس دیتے کہ اپنے بچوں کے نام خاص طور پر ابوبکر، عمر، عثمان، معاویہ، مغیرہ، عکرمہ اور بچیوں کے نام عائشہ، حفصہ، سلمہ، کلثوم رکھو۔ اُن کی اس تحریک کا نتیجہ ہوا کہ آج اہلِ سنت کے اکثر گھروں میں صحابہ کے ناموں والے بچے موجود ہیں ۔ اس زمانے میں اسی سلسلے کو آگے بڑھاتے ہوئے حضرت امیر شریعت کے نواسے محترم سید محمد کفیل بخاری صاحب نے نہایت محنت، عرق ریزی اور جاں سوزی کے ساتھ صحابہ و صحابیات کے نام معنی کے ساتھ جمع کر کے ایک کتابچے میں شائع کیے۔ اس مجموعے کی ایک خاص بات یہ تھی کہ اس میں تقریباً 60 فیصد نام غیر معروف صحابہ و صحابیات کے ہیں۔ یوں لوگوں کا یہ شوق کہ نام اچھوتا ہو، کی تسکین بھی اس کتاب سے ہو سکتی ہے۔ تو اچھے بامعنی اور اچھوتے ناموں کے شوقین احباب نوٹ فرما لیں: کتابچے کا نام ہے: ’’نام‘‘ اور ملنے کا پتا ہے: بخاری اکیڈمی۔ دار بنی ہاشم، مہربان کالونی، ملتان۔  فون ہے: 061.4511961 محمد فیصل شہزاد

##############################
https://web.facebook.com/faisal.shahzad.1253236/posts/2775695265792932
نرمی کا جادو! ٭٭٭٭٭ دوستو! ہر بات پر، ہر جگہ بحث نہیں کرنی چاہیے۔ کبھی غلطی پر نہ ہونے کے باوجود، ویسے ہی جھگڑا ختم کرنے کی نیت سے غلطی کا اعتراف کر لینا چاہیے۔  خصوصا جب معترض عمر میں آپ سے بڑا ہو یا اس کی نیت میں خلوص کا آپ کو یقین ہو… اور یہ بھی کہ وہ جس جگہ کھڑے ہو کر بات کر رہا ہے، وہاں سے اس کی آنکھیں اسے وہی دکھا رہی ہیں جو وہ بول رہا ہے۔ تو بس کہہ دیجیے: ’’ہم سے غلطی ہو گئی، معذرت چاہتے ہیں۔‘‘ ابھی ابھی ایک فون آیا۔ ایک عام سے لطیفے پر جس میں استاد طالب علم سے غسل کے فرائض پوچھتا ہے۔ نکما طالب علم جو غسل کے فرائض نہیں جانتا، بات بناتے ہوئے جو جواب دیتا ہے، اس میں مزاح کا عنصر ہے۔ تو اس بزرگ آواز نے فون پر تنبیہا کہا کہ آپ کو توبہ کرنی چاہیے، شعائر کا مذاق اڑانے سے ایمان چلا جاتا ہے۔ ہم نے فورا سے پیشتر توبہ کی، معذرت کی، غلطی کا اعتراف کیا اور آئندہ بچنے کی یقین دہائی کروائی۔ یوں لگا جیسے جادو ہو گیا۔ پہلے آواز میں جو غصے کی تیزی اور پتھر کی سی سختی تھی۔ ایک پل میں آواز دھیمی اور لہجہ موم سا نرم ہو گیا۔ بس جی بات ختم ہو گئی… گرچہ دینے کو ہم علماء کے بیانات سے اوراسلاف کی کتابوں مثلا ابن جوزی رحمہ اللہ کی کتاب الاذکیاء جیسی کتابوں سے اس لطیفے سے کئی گنا زیادہ حساس لطائف بطور دلائل دے سکتے تھے کہ یہ کوئی ایسی بات نہیں مگر  ہر بات کو  عدل و انصاف کی باریکیوں میں کسی وکیل کی طرح پرکھنا اور ہر وقت اپنی صفائی دینے کے لیے تیار رہنا کوئی ضروری تو نہیں۔ ویسے بھی موقع و محل کو دیکھنا چاہیے۔ یہ کوئی فیس بک کے لکھے پر پکڑ جیسی بات نہیں ہے جو کہ ہماری ذاتی بیٹھک ہے اور یہاں ہمارا انداز الگ ہوتا ہے، مگر میگزین میں تو ہمارے لیے بطور مدیر اپنے قارئین کے جذبات کا خیال رکھنا پیشہ ورانہ طور پر گویا لازم ہے، پھر معترض قاری بھی جب کوئی بزرگ ہوں تو ان کے ادب واحترام میں، ان کی بات کی لاج رکھنے میں ہمارا بھلا کیا بگڑتا ہے، بزرگوں کی دعاوں میں البتہ ضرور حصہ ہو جاتا ہے۔ اور بھئی ہم تو کہتے ہیں کہ یہاں فیس بک پر بھی ہم نے اس نسخہ اکسیر کو بہترین پایا ہے۔ کئی بار کسی پوسٹ پر کسی کمنٹ کرنے والے نے بہت سخت تنقیدی تبصرہ کیا… محض منفیت سے بھرا ہوا سطحی تبصرہ! تو جب جب ہم نے اپنی صفائی پیش کرنا چاہی، معاملہ خراب سے خراب تر اور تلخی کی طرف جاتا چلا گیا۔ اپنی دلیل کی یا اسلوب تنقید کی غلطی سامنے والے نے ماننی نہیں تھی، نہیں مانی، کبھی نہیں! لیکن جب جب ہم نے یہ جملہ لکھا: ’’جناب! آپ کی رائے کا سو فیصد احترام ہے۔ آپ کی نشاندہی پر مزید غوروفکر کریں گے۔ آپ کو جو تکلیف ہوئی، اس کے لیے معذرت خواہ ہیں، دعا کی درخواست ہے وغیرہ‘ تو اس کے جواب میں عموما جو رد عمل  تبصرہ نگار کا آیا کرتا ہے، وہ نہایت حیران کن ہوتا ہے۔ نوے فیصد مواقع پر تبصرہ نگار کو اپنے اسلوب تنقید کے نامناسب ہونے کا فورا احساس ہو جاتا اور وہ فورا کھلے دل سے معذرت کر لیتا… بلکہ کچھ تبصرہ نگار ایسے بھی ہوتے جو پوری پوسٹ کو دوبارہ پڑھ کر اپنے موقف سے ہی رجوع کر لیتے۔ تو دوستو! قصہ مختصر یہ ہے کہ ہر بات پر، ہر جگہ بحث نہیں کرنی چاہیے۔ 🌺 محمد فیصل شہزاد ٭٭٭٭٭٭٭ نوٹ: کمنٹ میں ایک بہن نے پوچھا کہ اس بات کی کیا ضمانت ہے کہ ہر کسی پر یہ جادو کام کرے گا؟ تب بطور بابا ٹنڈوآدمی 😀 ہم نے عرض کیا: نہ کرے… ہم اصلا کسی نتیجے کے لیے نہیں، اپنی اخلاقی، روحانی اور بلکہ جسمانی وذہنی صحت کے لیے یہ کریں گے، ہاں البتہ کسی کی نیت کا فتور واضح ہو، وہ "بزرگ" بھی نہ ہو اور اس کا وطیرہ ہی شرپسندی ہو تو پھر حسب موقع و حسب ذائقہ اس کے دانت بھی کھٹے کیے جا سکتے ہیں! 😉

##############################
https://web.facebook.com/faisal.shahzad.1253236/posts/2766930560002736
کہتے ہیں: شوہر اور بیوی دونوں آزمائے جاتے ہیں۔ بیوی کی آزمائش تب شروع ہوتی ہے جب شوہر بیروزگار ہو اور شوہر کی تب، جب بیوی بیمار ہو! بےشک ان آزمائشوں میں دونوں بہت اچھی طرح پرکھے جاتے ہیں۔

##############################
https://web.facebook.com/faisal.shahzad.1253236/posts/2764766646885794
ایک خیال نصیب ہوا ہے! ٭٭٭٭٭٭٭ ہو سکتا ہے، آپ بھی کبھی ایسے دہشت ناک لمحات سے گزرے  ہوں؟  جب آپ کو لگے کہ… تخیل کے بے نور آسماں پہ، اماوس کی بے کراں رات سی پھیلی ہوئی ہے… تاریکی ایسی کہ جیسے اندھیری رات کے بدن میں کسی نے مزید سیاہیاں گوندھ دی ہوں… گویا آپ کا جہان تصور ایک بلیک ہول ہو گیا ہو کہ جس میں کوئی نیا اور روشن ’’خیال‘‘ تو کیا پیدا ہوتا… باہر سے آنے والے روشن خیالات کے بڑے بڑے دیوزاد سورج بھی… تاریکیوں کے اژدھے ایک پل میں ہڑپ کر جاتے ہوں۔ اس وقت… جی ہاں اس وقت… اس بلیک ہول میں… اچانک کہیں سے کسی اچھوتے اور زورآور خیال کا کوندا سا لپکے… یا جیسے کوئی چنگاری سی بھڑکے… کوئی جگنو سا روشن ہو اور روشنی کا دائرہ بڑھتا چلا جائے… حتی کہ اک انوکھے خیال کا سنہرا سورج روشن ہو جائے… اس وقت آپ کی آنکھوں میں جو حیرت و مسرت کی چمک لہراتی ہے… اور آپ کے اداسی سے زرد ہوتے لبوں پہ جو بے ساختہ ایک گلابی مسکراہٹ مچل جاتی ہے… اور آپ کی انگلیاں بے قرار ہو کر قلم و قرطاس ڈھونڈنے لگتی ہیں… تا کہ اس خیال کے پرندے کو قید کر کے جلدی سے صفحے پہ نقش کر دیں۔ اس چمک پہ… اس مسکراہٹ پہ… اور اس بے قراری پہ سچ مچ… ہزار برس کی بے سوچ زندگی قربان کی جا سکتی ہے! اس خیال کو آپ صفحے پر نقش کرنے لگتے ہیں تو آمد ایسی ہوتی ہے کہ… ہاتھوں کے گھوڑے کتنا ہی سرپٹ دوڑیں، خیال کی روانی سے جلد ہار مان لیتے ہیں…ہمارے تو باقاعدہ ہاتھ کپکپانے لگتے ہیں… اور ہم نے نوٹ کیا ہے کہ اس کیفیت  میں تحریر میں گرچہ کافی غلطیاں بھی رہ جاتی ہوں مگر چوں کہ یہ تحریری نقش آپ کے دل سے نکلتا ہے، سو اپنی اثر انگیزی سے دلوں میں ہی پھر نقش بھی ہوتا ہے… اور چلیے کوئی پسند کرے نہ کرے… آپ کو تو شاد کرتا، شاد رکھتا ہی ہے… یہی اثر انگیزی اورخوشی… آمد اور آورد کا فرق ہے…! تو سجنو! آج پھر کئی ہفتوں کے بعد ہمیں یہ خوشی عطا ہوئی ہے… آج جمود ٹوٹا ہے اور ہمیں ایک خیال نصیب ہوا ہے۔ سوچا آپ کو اس شادمانی میں شریک کر لیا جائے۔ 😍 بابا ٹنڈوآدمی

##############################
https://web.facebook.com/faisal.shahzad.1253236/posts/2763368810358911
فدوی، بدوی اور پیاز کے چھلکے! ٭٭٭٭٭٭٭٭٭٭٭٭ اول اول ہم فیس بک کی ورچوئل دنیا کے توسط سے ایک دوسرے سے واقف ہوتے ہیں۔ نظریات ملتے ہیں تو ایک تعلق سا بھی بن جاتا ہے۔ مگر باہم بے تکلفی تو تبھی ہوتی ہے، جب مزاج بھی مل جائیں۔ برسوں کی اس ورچوئل بے تکلفی اور مزاج آشنائی کے دعوےکے باوجود مگر… آپ کسی شخص کو کماحقہ اس وقت تک نہیں پہچان سکتے، جب تک اس سے دوبدو نہ ملیں۔ یہ اتنا بڑا فرق ہے کہ برسوں تک دو آئی ڈیز ایک دوسرے سے بے تکلفی کا ورچوئل رابطہ رکھتی رہی ہوں، لیکن جب شخصیات کی ملاقات ہوتی ہے تو پہلی نظر اورروبرو کچھ دیر کی بات چیت ہی، شخصیت کے وہ پہلو طرفین کے سامنے لے آتی ہے، جن سے، اس سے قبل دونوں بالکل ناواقف ہوتے ہیں۔ اور پھر جب کہ آپ کو کسی کے ساتھ سفر کا موقع ملا ہو، کوئی معاملہ کرنے کا اتفاق ہوا ہو یا ایک دو دن ساتھ گزارے ہوں توہر دواپنی شخصیت کی اکثر جزئیات کے ساتھ ایک دوسرے کے سامنے کھل جاتے ہیں۔ محمد آصف المعروف بدوی، سے ہم مزاجی کے ساتھ سوچ اور نظریات میں کافی ہم آہنگی اور کچھ شوق بھی ایک جیسے ہونے کی وجہ سے قریب دو سال تک فیس بکی بے تکلفی تو رہی…مگر بہرحال ملاقات نہ ہونے کی وجہ سے ایک حجاب سا بھی رہا کہ جانے پردہ اٹھے تو اندر سے کیا شے برآمد ہو۔ 😁 2017ء کے لاہور سفر میں تصورہ کے ساتھ جب بدوی کے گھر پہلی بار قیام کا موقع ملا تو دیکھ مل کر، باہمی دلچسپی کے موضوعات پر گفتگو کر کے، بہت اچھا لگا۔ اس پیاز جیسے شخص کی کئی پرتیں ہم نے چپکے چپکے ایسے اتاریں کہ اسے پتا بھی نہ چلا۔ پچھلے سال 2018ء میں بھی ہارون علوی کے سنگ، قریب بیس بائیں گھنٹے بدوی کی قربت میں گزارے۔ یوں پیاز کے کئی مزید چھلکے اس ملاقات میں بھی اترے۔ مگر ’’پیاز‘‘ نے، کچھ چھلکے اپنے گرد ابھی بھی اس سختی سے لپیٹ رکھے تھے کہ جن کا اترنا دراصل ہمارے گھر ہی مقدر تھا۔ جی ہاں بیس دن قبل جب بدوی نے لاہور سے دبئی کے لیے اڑان بھری تو ہمارے درشن کے لیے کراچی کی فضا میں کچھ دیر کے لیے پر سمیٹے اور ہمارے گھر آ اترا۔ اس سے گیان حاصل کرنے واسطے، کراچی کے کئی نامی گرامی اور ڈیل ڈول والے پرندے بھی ہماری چھت پر آ بیٹھے۔ چوں کہ اس بار وہ مہمان ہم میزبان تھے، اس لیے اس کے اکرام پر ہم خاموشی سے بیٹھ، بس اسے سنا کیے۔ ویسے بھی ہمارے واقف کار کہتے ہیں کہ ہم بہت اچھے سامع ہیں، متکلم کو بھرپور موقع دیتے ہیں کہ بولے اور اپنا کتھارسس کرے۔ سو بدوی نے بول بول کر خوب اپنی شخصیت کو بے نقاب کیا اور ہم مزے لے لے کر اس کا نقاب اترا چہرہ دیکھا کیے۔ بہت خوبصورت دل، بہت خوبصورت سوچ، بالکل نارمل سی تھوڑی سی شدت پسندی اور گہرا تجزیہ کار۔ عمر میں ہم سے دو مہینے دو دن بڑے بدوی کی کھٹی میٹھی باتیں بہت دلچسپ ہوتی ہیں۔ خصوصا ہمیں اس لیے دلچسپ لگتی ہیں کہ کئی بار چونکنا پڑتا ہے کہ ارے یہی تو ہم بھی سوچا کرتے ہیں۔ بدوی کا پیشہ اور شوق پیراگلائیڈنگ ہے اور ہمارا بھی بچپن سے ایک بہت بڑا شوق اونچی اونچی ہواؤں میں اڑنا ہے۔ ارے ایک منٹ، یہ اڑنا وہ محاورے والا اڑنا نہیں ہے، بلکہ سچ مچ عقاب کی طرح پر پھیلائے آسمان کی وسعتوں کو ناپنا ہے۔ سو یہ کڑی بھی ہماری خوب مل گئی ہے۔ پہاڑ ہمیں بھی پسند ہیں اسے بھی، حسین طرح دار ان چھوئی چوٹیاں سر کرنے کا شوق ہمیں بھی ہے۔ یوں’’محبوباؤں‘‘ میں بھی ہمارا اشتراک ہو گیا ہے، جس میں مزے کی بات رقابت نام کو بھی نہیں ہے۔ (نوٹ: یہاں محبوبہ سے مراد تصورہ یا لاہوری بلبل ہرگز نہیں ہے 😜) میں کلاسٹروفوبیا میں مبتلا ہوں، اس ملاقات میں معلوم ہوا کہ وہ بھی ہے۔ گویا مرض بھی اشتراک ہو گیا ہے۔ گرچہ کئی معاملات میں وہ ایک طرف کا انتہا پسند ہے اور ہم دوسری طرف کے۔مگر ابھی تک تو یہ اختلاف، مخالفت میں نہیں بدلا اور امید ہے کہ شاید کبھی بدلے گا بھی نہیں کہ نیتوں میں اخلاص کا یقین ہو تو ہر اختلاف گوارا ہوتا ہے۔ قصہ مختصر یہ کہ دل چاہا بدوی واسطے اپنے تاثرات رقم کیے جائیں تو لکھ دیے، اللہ اسے خوش رکھے۔ اور آپ سب کو بھی کہ اتنی طویل تعارفی پوسٹ ایویں ہی برداشت کی۔ 😍 بابا ٹنڈوآدمی

##############################
https://web.facebook.com/faisal.shahzad.1253236/posts/2759924690703323
حوصلہ افزائی کے کرشمے! ٭٭٭٭٭٭٭٭٭ دوستو! ہمیں آج تک اپنی زندگی کے وہ لمحات بہت اچھی طرح سے یاد ہیں جن میں ہماری حوصلہ افزائی کی گئی تھی۔  وہ جملے, وہ پیغامات جو برسوں پہلے حوصلہ افزائی کے لیے ہمارے کانوں نے سنے، آنکھوں نے پڑھے، وہ دل و دماغ میں اب تک ایسے تازہ ہیں جیسے ابھی ایک لمحہ قبل کی بات ہو۔ وہ منظر جس میں کوئی بڑھانے والا آپ کا حوصلہ بڑھا رہا ہو… آپ کو، آپ کی صلاحیتوں کو تسلیم کر رہا، آپ کی تعریف کر رہا ہو…وہ دل خوش کن مناظر اپنی تمام تر جزئیات کے ساتھ آپ کو مرتے دم تک یاد رہتے ہیں۔ آپ کی بے ساختہ تعریف کرنے والی، آپ کا حوصلہ بڑھانے والی آواز بیس سال بعد بھی آپ کے کان میں اپنے زیرو بم کے ساتھ یوں گونجتی ہے کہ جیسے لمحۂ موجود میں آپ کی سماعتوں میں رس گھول رہی ہو۔ ابھی ابھی تجربہ کر لیجیے۔ اپنی آنکھیں بند کیجیے اور زندگی کے خوشگوار ترین لمحات کو سوچیے۔ ہمیں یقین ہے کہ سب سے پہلے وہ سارے مناظر چھم سے آپ کی نگاہ میں آ جائیں گے، جن میں آپ کی کسی’’طفلانہ کوشش‘‘ کو کسی نے، خاص طور پر کسی بڑے نے سراہا تھا۔ یہ حسین یادگار لمحات آپ کی زندگی کے مشکل ترین وقت میں کہ جب آپ پر محض ذاتی دشمنی کی وجہ سے منفی تنقید کے نشتر چلائے جا رہے ہوں، آپ کی بدترین حوصلہ شکنی کی جا رہی ہو، ایک ٹانک کے طور پر آپ کو زندہ رکھتے ہیں۔ سو دوستو! حوصلہ افزائی کیا کیجیے، اپنے آس پاس والوں کی، اپنے دوستوں کی، اپنے طلبہ کی اور اپنے اُن چھوٹوں کی کہ جو زندگی کے کسی بھی میدان میں ابھی لڑکھڑاتے قدموں سے چلنا سیکھ رہے ہیں۔ آپ دیکھتے نہیں کہ بچہ پہلا قدم ابھی بڑھابھی نہیں پاتا، محض ڈرتے جھجکتے قدم اٹھانے کی کوشش ہی کرتا ہے کہ اس کے اماں بابا کیسے اس کا حوصلہ بڑھاتے ہیں، گویا اسے آسمان پر چڑھا دیتے ہیں۔ ’’ارے واہ وا… میرے لعل شاباش!… ہمارا منا تو بھئی بہت ہی بہادر ہے… دیکھنا ابھی کیسے دوڑے گا… شاباش منے میاں شاباش!‘‘ ڈیڑھ سال کے منے میاں بھلے ہی اِن الفاظ کا مفہوم ٹھیک سے نہ سمجھتے ہوں… مگر اُن کے ننھے منے ذہن تک حوصلہ افزائی کی وہ شیرینی بخوبی پہنچ رہی ہوتی ہے، جو اِن الفاظ کو اپنی گود میں لیے اُن کے کانوں تک پہنچتی ہے۔ اسی حوصلہ افزائی کی انگلی تھامے پھر وہ بڑی بہادری سے نہ صرف اپنی زندگی کا پہلا قدم کامیابی سے اٹھا لیتے ہیں بلکہ کچھ ہی دنوں میں پورے گھر میں ایسے پھرکی کی طرح دوڑتے بھاگتے ہیں کہ سارے گھروالوں کی ناک میں دَم کیے رکھتے ہیں۔ جی ہاں! کسی نئی نئی اڑان بھرنے والے کی آپ کچھ مدد نہیں کر سکتے تو کم ازکم اس کی حوصلہ افزائی تو کیجیے کہ یہ بندے کی اوسط درجے کی صلاحیتوں کو بھی ایسا نکھار دیتی ہے کہ وہ آسمان پر پہنچ جاتا ہے۔ اس کے بالمقابل کسی کی بھی حوصلہ شکنی سے بہت بچیے کہ یہ کسی نہایت باصلاحیت نوجوان کی بہترین صلاحیتوں کو بھی ایسے کھا جاتی ہے جیسے آگ لکڑی کو کھا جاتی ہے۔ چوں کہ ہم نے اپنی آنکھوں سے ایک طرف حوصلہ شکنی کے نہایت بدترین زہریلے نتائج اور دوسری طرف حوصلہ افزائی کے ہوش ربا کرشمے دیکھے ، بلکہ سچ بتائیں تو خود اپنے اوپر برتے ہیں، اس لیے ہم حتی الامکان کوشش کرتے ہیں کہ دوسروں کی حوصلہ افزائی ضرور کریں۔  آپ بھی دوستو! اپنے اپنے میدان میں نئے قدم رکھنے والوں کی حوصلہ افزائی کو لازم پکڑ لیجیے۔ محمد فیصل شہزاد

##############################
https://web.facebook.com/faisal.shahzad.1253236/posts/2755422611153531
آہ وہ وقت بھی کبھی آئے گا کہ ہمارا وزیراعظم یا صدر بیٹھے اور دنیا بھر سے لوگ آ کر اسے اپنے حکمرانوں کے ظلم کی شکایت لگائیں؟! بے ساختہ ہنسی آ رہی ہے ناں؟؟؟ سچ مچ بطور ایک مسلمان کے بڑی ہی تذلیل کا احساس ہوا جب حالیہ قادیانی شکیت ایشو پرایسی پوسٹس تو ہزار نظر آئیں جن میں قادیانیوں کی شکایت لگانے پر ان کی بھد اڑائی گئی مگر کوئی ایک بھی ایسی پوسٹ نظر نہیں آئی، جس میں کہا گیا ہو کہ ہماری بلا سے، ٹرمپ کون سا ہمارا باس ہے۔ شاید اس لیے کہ لاشعوری طور پر ہم سبھی اسے اور اس کے ملک کو اپنا بڑا، اپنا باس مانتے ہیں۔  ہائے بحیثیت مسلمان، ہم کیا تھے، اپنی ہی حرکتوں کے باعث کیا ہوئے! نجانے کبھی عالمی منظر نامے میں دوبارہ عزت مند ہو سکیں گے کہ نہیں؟

##############################
https://web.facebook.com/faisal.shahzad.1253236/posts/2753979537964505
براہ کرم ایک مضطر کی مدد کیجیے ٭٭٭٭٭٭٭٭ پرسوں ایک دوست ملاقات کے لیے آیا۔ مزاج جس کا بےحد شوخ و چنچل اور بے باکی جس کی دوستوں میں بہت مشہور ہے… اتنی کہ اس کا ذکر آتے ہی لبوں پرمسکراہٹ بعد میں کھیلتی ہے، ایک پیار بھری گالی پہلے مچلنے لگتی ہے…! ہم نے اس شوخ کو مگر اس دن، بہت ابتر حال میں دیکھا۔ بظاہر وہ نارمل دِکھتا تھا مگر نارمل نہیں تھا۔ کوئی دکھ تھا جو اسے اندر ہی اندر کھائے جاتا تھا۔ چہرے سے اک عجب کرب عیاں تھا اور خالی خالی ویران آنکھوں میں انجانا سا غم ہلکورے لیتا تھا۔ اس کی بدن بولی، جس سے ہمیشہ غزلیں اور گیت پھوٹتے دیکھے، اس دن نوحے سناتی تھی۔ ہمارے اچھے خاصے موڈ کو کم بخت نے برباد کر کے رکھ دیا۔ سچ مچ پریشان کر دیا۔ بہت کریدنا چاہا… عشق ہے، کوئی بیماری ہے، غم روزگار ہے یا غم عیال؟ مگر آگے سے بس نفی میں ہلتا سر اور ایک گہری چپ… آنکھیں گرچہ بہت کچھ بولتی، فسانے سناتی تھیں۔ ہم اس کے دل میں آشائیں جگانے کی اپنی سی کوشش کرتے رہے، وہ مگر سختی سے نراشا کا دامن تھامے ہوئے بس ایک آشا کرتا تھا… موت کی! ’’آخر کوئی تو رستہ ہو گا ناں اس غم کو سہارنے کا موت کے علاوہ!؟‘‘ آخر ہم نے دل گرفتگی سے پوچھا۔ اس نے بھیگی پلکیں اٹھائیں اور اک حسرت سے کہا: ’’ہاں… مہینوں اس بابت سوچا تو بس ایک ہی در ہے جو بار بار نگاہوں میں آتا رہا، وہ در کہ جس کی چوکھٹ سے چمٹ کر میں اس حالت میں بھی زندہ رہ سکتا ہوں، ورنہ دنیا میں میرے لیے اور کوئی جائے پناہ نہیں رہی، ایک ماں تھی، وہ بھی نہ رہی۔‘‘ اس نے چوکھٹ کا نام بتایا تو ہمیں کچھ ہونے لگا… سینے میں جو اک سنگ سرخ دھڑکتا تھا، وہ موم کی طرح پگھلنے لگا۔ غم کی تصویر بنے اس کے چہرے کا منظر آنکھوں میں دھندلانے لگا۔ وہ اس گھرکی خاکروبی کرنا چاہتا تھا، شہنشاہ جس کے در کو پلکوں سے صاف کرنا حاصل زیست سمجھتے ہیں۔ بقول اس کے: ’’کوئی ادنی ٰسی خدمت مجھے رحمۃ اللعالمین کے گھر کی مل جائے تو زندگی وہاں تمام کر دوں… مگر کیسے جاؤں… قدرت ہو تو ابھی چل پڑوں، مگر وہ لوگ جو سرحدوں پر کھڑے ہیں ، روکتے ہیں، جانے ہی نہیں دیتے۔‘‘ وہ کوئی مشورہ چاہتا ہے… کسی دل دردمند کی مدد… جو اسے سرکار کے در کی چوکیداری دلا دے… کیا رول ہیں، کیا اصول ہیں، کیا اہلیت چاہیے؟… بتا دے۔ ویسے خاکروب کی اہلیت اور بھلا کیا ہوگی؟… اچھا جھاڑو پونچھا کرنا ناں؟ تو بھئی وہ بہت اچھی جھاڑو لگانا جانتا ہے، کہتا ہے… پونچھا بھی ایسا شفاف لگائے گا کہ سرکار کے صحن میں تم اپنی شکل دیکھ لینا، جب حاضری ہو… تو بتاؤ دوستو! کوئی راہ ایسی؟… جو اس گلی کو جاتی ہو…! کوئی جھروکا ایسا؟…جو صحن نبوی میں کھلتا ہو…! اس سے قبل کہ دیر ہو جائے… اس کے وجود میں پلتے دہکتے انگاروں کی آگ اسے کھا جائے. دعا بھی کیجیے گا کہ اس کی وہ جان لیوا پریشانی دور ہو جائے. ٭٭٭ محمد فیصل شہزاد

##############################
https://www.facebook.com/faisal.shahzad.1253236/posts/3200418126653975
دو بھائی! 🌿 ٭٭٭٭ کراچی اور لاہور دو بھائی ہیں۔ ایک بھائی دکاندار ہے، دوسرا خریدار۔ ایک کتابیں چھاپتا ہے، دوسرا خریدتا ہے۔ یہ تجزیہ ہوا ہمارا لاہور کتب میلہ میں چار دن گزار کر۔ بلاشبہ لاہور کا اردو بازار پاکستان کا سب سے بڑا اردو بازار ہے کراچی کتب میلہ میں ستر فیصد پبلشرز لاہور سے ہی آتے ہیں مگر لاہور کا اپنا قاری کہاں ہے؟! ہمارا اپنا تجربہ مشاہدہ یہ ہے کہ دسمبر میں کراچی کے کتب میلہ کے ایک دن کی سیل، لاہور کے پانچ دن کی سیل سے زیادہ تھی۔ کراچی کتب میلہ میں پانچ دن تک بلاشبہ بیسیوں اسکول ہیں جو اپنے طلبہ کو کتب میلے کا دورہ کروانے لاتے ہیں۔ بڑے نظم و ضبط کے ساتھ قطار بنائے یہ طلبہ اسٹال بہ اسٹال کتابوں سے روشناس ہوتے بہت اچھے لگتے ہیں مگر لاہور کتب میلہ کے پانچ دنوں میں کوئی ایک اسکول یونیفارم میں ملبوس بچہ بھی ہمیں نظر نہ آیا۔ جب کہ ہم نے تو ہمیشہ یہی سنا اور بالکل ٹھیک سنا کہ لاہور کا تعلیمی معیار کراچی سے بدرجہا بہتر ہے تو کیا صرف نصابی مطالعہ بلکہ نصاب کو رٹنا ہی ، تعلیم کا معیاررہ گیا ہے؟ اسکول میں تو فنون پڑھائے جاتے ہیں وہ بھی ایک خاص نقطہ نظر سے ذہن کی گرہیں تو غیر نصابی اور آزاد مطالعے سے کھلتی ہیں۔ دانشوران لاہور کو اس پر سوچنا چاہیے۔ کیوں کہ زندہ دلان لاہوریوں کو تو کھانے پینے کے سوا کچھ سوجھتا ہی نہیں۔ 🙃 ٭ م ف ش

##############################
https://www.facebook.com/faisal.shahzad.1253236/posts/3199738906721897
فہرست 🍁 ٭٭٭ ناموں کی یہ فہرست آج جیب سے برآمد ہوئی تو بے ساختہ ہنسی آگئی… ایسی ہنسی کہ آنکھوں میں آنسو آ گئے! یہ محض چند نام نہیں تھے، ہمارے دل میں کب سے مچلتی چند خواہشیں تھیں۔ کسی گل بدن کے پہلے دید کی خواہش… کسی جادوگر قلم کار کے قلم کی زیارت کی خواہش…  کسی دوست کو گلے سے لگا کر خوب زور سے بھینچنے کی خواہش… اور کسی خوش رو کی خوبصورت کھنکتی ہنسی سے خشک اور بنجر سماعتوں کی پیاس بجھانے کی خواہش… کہ پچھلے چند مہینوں میں پتھریلی، خودغرض اور بے حس آوازوں کے اتنے پتھر ہماری سماعتوں پر پڑے تھے کہ وہ بلامبالغہ صحرا بن چکی تھیں۔ خیرقصہ مختصر یہ کہ لاہور کےاس چارروزہ مختصر سفرکے لیے ہم نے جانے سے قبل خوشبوؤں کی ایک طویل فہرست مرتب کی تھی! کہ ان سب سے مختصر سہی، ایک ملاقات تو کرنی ہے مگر کچھ کو بوجوہ ہم ٹال گئے کچھ بوجوہ ہمی کو ٹال گئے اور بمشکل دو چار سے ہی ملاقات ہوسکی اور اکثر سے تو بس کھڑے کھڑے! سنتے آئے ہیں کہ یہ دنیا بھی چار روزہ ہے اور خواہشات کی ایک طول طویل فہرست بنا کر ہم سبھی نے بڑے اہتمام سے سامنے والی جیب میں رکھی ہوئی ہے۔ جو ہر کم ہوتے دن کے ساتھ مزید طویل ہوتی جاتی ہے۔ سچی بات تو مگر یہ ہے کہ اس فہرست  کی بس دو چار ہی خواہشیں، وہ بھی آدھی پونی پوری ہو پاتی ہیں… باقی حسرت بن کر ورق دل پر ہی بوسیدہ جاتی ہیں… ورق دل پرانا ہوتا جاتا ہے اور ایک دن واپسی کا بگل بج جاتا ہے 🌿 ٭ م ف ش

##############################
https://web.facebook.com/faisal.shahzad.1253236/posts/3207794405916347
ہمارے کزنِ کزن اور مزار قائد! ٭٭٭٭٭٭٭٭٭٭ کل لائف میں چینچ لانے کے بارے میں لکھا تو کچھ یاد آ گیا۔ ہوا یوں کہ کچھ عرصے قبل ایک کزنِ کزن پہلی بار کراچی تشریف لائے۔ اگلے ہی دن سارا کراچی چھوڑ کرہم سے صدرریمبوسینٹر دیکھنے کی باقاعدہ فرمائش کرنے لگے۔ ہمیں ان کے ذوقِ بد پر ذرا حیرت نہ ہوئی۔ یوں تو پہلی بار ہمارے شہر آنے والے اکثر ایسی ہی فرمائشیں کرتے ہیں مگر جب وہ ”نئے افق“ اور”ہزار خواہش“ ڈائجسٹ بھی پڑھتے ہوں تو سمجھ جائیے کہ اشتہارات سے متاثرہ چغد ہیں…! اور ”چغد“ جب پہلی بار کراچی آتے ہیں تو کچھ ایسی ہی چول فرمائشیں کرتے ہیں۔ انہیں بتایا بھی کہ بیگ میں چھپائے نئے افق ڈائجسٹ میں چھپے جس اشتہار کے چکر میں وہ صدر جانےکا شوق رکھتے ہیں، وہ سب فراڈ ہے۔ اس سے زیادہ بہتر ہے کہ ناظم آباد میں ہی پوری رازداری کے ساتھ ہمی سے علاج کروا لو۔ انہوں نے یہ سن کر اتا بڑا سا منہ بنا لیا کہ ہمیں کوئی علاج نہیں کروانا، بس ویسے ہی آپ کا صدر دیکھنے کی تمنا ہے… ہم یوں تو کافی شرمیلے واقع ہوئے ہیں… مگر مہمان کی تمنا پوری کرنے کے لیے اپنا گریبان کھول لیے کہ لو دیکھ لو صدرِ شیخ!… اور اگر شرح صدر ہو جائے تو ٹھاہ کر کے لگ بھی جاؤ۔ ہمیں یہ توقع تو تھی کہ ہمارے اس فضول سے بلکہ عامیانہ مذاق پر وہ لال پیلے ہو جائیں گے…مگر اس وقت تو ہمارے ہاتھوں کے طوطے مینا سب اڑ گئے جب وہ شرم سے لال پیلے ہوتے ہوئے لگے بل پہ بل کھانے… ہم نے رفتار ِصاعقہ سے گریبان کے بٹن لگائے اور ’’چلیے‘‘ کہہ کر باہر کو بھاگ لیے۔ گرومندر سے نمائش کے لیے گاڑی نے ٹرن لیا تو حضرت کی آنکھیں شیشے سے چپک گئی ہوں جیسے۔ انہیں معلوم تھا کہ یہاں لبِ سڑک مزارِ قائد ہے…! کھجور کے درختوں سے مزار کی پہلی جھلک کا دکھنا تھا کہ اُن کی چھوٹی چھوٹی آنکھیں پھیل کر ہماری آنکھوں جتنی ہوگئیں… گاڑی کے ساتھ ساتھ اُن کی گردن بھی حرکت کرتی رہی۔ جب گاڑی نمائش چورنگی سگنل پر رکی تب بھی وہ گردن موڑے پیچھے ہی دیکھتے تھے۔ ہمیں سچی بات ہے کہ ان کا اشتیاق دیکھ کر کافی تعجب سا ہوا… گردن گھما کر مزار کو نظر بھر کر دیکھا اور سوچا:  بے شک ذرا انوکھا سا ڈیزائن ہے مزار کا… مگر ایسا بھی کیا اشتیاق؟ اس وقت ہم پر یہ انکشاف ہوا کہ خود ہم نے تو کبھی نظر بھر کر مزار قائد کو دیکھا ہی نہ تھا۔ گویا دیکھنا نہ دیکھنا برابر ہی تھا۔ اسی طرح کزنِ کزن کی ’’سمندر پر جانا ہے‘‘ اور ’’ساحل پر لوٹ لگانا ہے‘‘ کی رٹ سن کر بھی ہم نے حیرت سے سوچا تھا کہ ارے کتنے برس ہو گئے، ہم تو ساحل پر گئے ہی نہیں۔ سو پھر وہی بات ہے کہ یہ جو ہمارے لیے عام سے مناظر اور جگہیں ہوتی ہیں، باہر سے آنے والوں کے لیے مگر بہت خاص ہوتی ہیں۔ سو پھر وہی کہیں گے کہ اگر آپ کے اردگرد کی صورتیں اور مناظر آپ کے لیے بہت عام اور بیزار کن ہو گئے ہیں، اتنے کہ آپ نظر بھر کر بھی انھیں نہیں دیکھتے تو انہیں خاص کرنے کی کوئی صورت کیجیے، یقین کیجیے بور زندگی تبھی مزیدار اور دلچسپ ہو سکتی ہے! بابا ٹنڈوآدمی (نشرمکرر) 😉

##############################
https://web.facebook.com/faisal.shahzad.1253236/posts/3205439846151803
کعبہ جاگ اٹھا ٭٭٭٭٭٭ آج جمعہ تھا اور میں مطاف میں تھا۔ کل سے کئی بار نماز پڑھنے حرم آ چکا تھا۔ بس جیسے تیسے نماز پڑھتا تھا اور چلا جاتا تھا۔ اک آدھ بار کعبے کو دیکھا اور خالی آنکھوں ،خالی دل واپس لوٹ گیا۔ جمعہ پڑھنے وقت سے کافی پہلے ہی حرم میں آ گیا تھا اور چلتے چلتے دونوں ماں بیٹا مطاف میں جا پہنچے۔ دس بجے ہی سے وہاں لوگ جمعہ کے لیے بیٹھنا شروع ہو چکے تھے۔ شرطے آتے تھے، کبھی آہستہ کبھی زور سے کبھی زبردستی سے لوگوں کو اٹھاتے تھے کہ طواف کرنے والوں کا رستہ رکنا شروع ہو گیا تھا۔ جمعرات کی رات ہی سے مکہ کے قرب و جوار سے بھی لوگ آنا شروع ہو جاتے ہیں۔ جمعہ کی چھٹی کی وجہ سے رش دوگنا ہو جاتا ہے کہ لوگ جمعہ حرم میں پڑھنا چاہتے ہیں۔ ایسے میں حرم میں رش اس قدر بڑھ جاتا ہے کہ ذرا سی غفلت حادثے کا باعث بن سکتی ہے، مگر وہاں سنتا کون ہے۔ شرطوں کی بے بسی کا عالم دیکھنے کے قابل ہوتا ہے کہ کیسے یہ مجمع کنٹرول کریں۔ سمجھداری یہ کی کہ والدہ کو پہلے ہی رستے سے ہٹ کر ذرا پیچھے بٹھا دیا، جہاں زیادہ خواتین تھیں۔ گو حرم میں مرد و عورت کی تمیز ختم ہو جاتی ہے مگر نماز کے وقت شرطوں اور نگرانوں کا اصرار ہوتا ہے کہ عورتیں پیچھے چلی جائیں اور مرد وں کے ساتھ کھڑی نہ  ہوں۔ والدہ تو ایک جگہ فٹ ہو گئیں اور میں کھڑا شہباز کو دھونڈنے کی کوشش میں تھا گو جانتا تھا کہ انسانوں کے اس سمندر میں ایک شہباز کہاں ملے گا۔ جہاں کچھ دیگر باتیں طے کی تھیں وہاں یہ بھی طے کیا تھا کہ اس سفر کو پکنک یا فرینڈز ہالیڈے نہیں بنانا۔ سو کسی کو خبر نہ  کی تھی۔ مگر شہباز کو ایک دن پہلے بتا دیا۔۔ شہباز کبھی نہیں ملا تھا مگر مجھ سے بہت پیار کرتا تھا۔ اور جانے کیوں اسکی ہمیشہ دلی خواہش تھی کہ میں عمرہ کروں۔ وہ اکثر مکہ یا مدینہ سے مجھے میسج کرتا تھا کہ آپ کے لیے دعا کی ہے کہ آپ کو بھی بلایا جائے۔ اتفاق کہ آنے سے فقط اک دن قبل اس نے میسج کیا کہ جانے آپ کب آئیں گے اور میں نے اسے بتا دیا۔ گو اس سے درخواست کی کہ تکلیف نہ  اٹھانا مگر وہ اپنی تمام تر سادگی،تحائف اور محبت کے ساتھ جدہ سے مکہ آ چکا تھا۔ حرم میں تو اکٹھے ہی داخل ہوئے، مگر اب جانے وہ کہاں تھا اور میں ملتزم کے سامنے اس کوشش میں تھا کہ بس کسی طرح شرطوں سے بچ جاؤں اور جمعہ یہیں پڑھ لوں۔ رش اچانک بہت زیادہ بڑھ گیا۔ کئی انٹری پوائنٹس بند کر دئیے گئے تھے۔ اچانک لوگوں نے بند رستہ ہونے کی وجہ سے الٹا بھی آنا شروع کر دیا۔ مجھے یقین ہونے لگا کہ آج یہاں سٹیمپیڈ ہو جائے گا۔ اور خود سے زیادہ فکر ان بوڑھے بنگالی مائی بابا کی تھی جو جم کر بیٹھ گئے تھے۔ کئی بار انکو کہا یہاں سے اٹھ جاؤ، کچلے جاؤ گے مگر وہ سن کر نہ  دئیے۔ میں انکے سامنے کھڑا ہو کر لوگوں کو روکنے لگا لیکن اچانک جب ریلا آیا تو دو تین بار لوگ انکے اوپر گرے۔ دماغ نے صلاح دی کہ تین چار لائن پیچھے چلا جا اور پیچھے جو آیا تو ذرا سی جگہ پا کر بیٹھ گیا۔ کچھ یوں کہ میری بائیں جانب ایک عرب تھا اور دائیں جانب ایک بنگالی خاتون اپنی بیٹی یا بہو کے ساتھ بیٹھی تھی۔ اذان سے کچھ آدھ گھنٹہ قبل شرطے اپنی آئی پہ آ گئے اور “یلا یلا” “چلو چلو” کرتے ہوئے لوگ اٹھا دئیے۔ نتیجہ یہ نکلا کہ جیسے ہی اذان ہوئی اور طواف رکا تو میں تیسری صف میں بیٹھا ہوا خود بخود اس حصے میں پہلی صف والا بن گیا۔ اطمینان ہو چکا تھا کہ میرا جمعہ مطاف میں ہی ہو گا۔ لیکن ابھی آزمائش رکی کہاں تھی۔ اب شرطے اور کچھ چلتے پھرتے مولوی خواتین کے ترلے کرتے تھے، دھمکاتے تھے کہ پیچھے کو جاؤ، مردوں کے ساتھ نہ  بیٹھو مگر ان کی سنتا کون تھا۔ اتنے میں خطبہ شروع ہو گیا۔ میں نے دل میں کہا یا اللہ یہ جو میرے دائیں جانب بیٹھی ہے میری ران سے ران جوڑے،کندھے سے کندھا ملائے اور جو پیچھے ہے جس کا گھٹنہ  میری کمر کے لیے ستون بنا ہوا ہے، میری ماں ہیں، میری نماز قبول کر۔ حرم میں مکمل خاموشی تھی اور خطبہ جاری تھا جب اچانک کعبہ جاگ اٹھا۔ کعبے کو دیکھتے ہوئے خیال آیا کہ کبھی میرے صاحب ﷺ بھی تو شاید یہیں کعبہ کو بیٹھ کر دیکھ رہے ہوں کہ تب  حرم بڑا ہی کتنا تھا۔ یکدم یوں لگا جیسے مجھے کچھ ہوا ہے۔ نماز کھڑی ہوئی، امام نے کیا پڑھا معلوم نہیں مگر وہ جو پڑھ رہا تھا وہ جیسے مجھ پہ اتر رہا تھا۔ میں ہچکیوں سے رو رہا تھا۔ بنا کچھ سوچے کچھ سمجھے میں بس کعبہ کی جانب دیکھ کر رو رہا تھا۔ نماز ختم ہوئی اور لوگ حرم سے باہر کو نکلنا شروع ہوئے۔ مجھے یوں لگا جیسا کعبہ دو بانہیں بن گیا ہے،میں اٹھا اور کعبہ کی جانب چل پڑا۔ میں کب اور کیسے پہنچا یاد نہیں لیکن میں حطیم اور دروازے کے درمیان کسی جگہ کعبے سے چمٹا ہوا تھا، رو رہا تھا۔ ہاں تو ہے، تو خالی نہیں، تو نے مجھے بھی بھر دیا ہے۔ میں آنسوں کی زبان سے کعبے سے اور کعبے والے سے باتیں کر رہا تھا۔ میرے پیچھے سے ایک نسوانی ہاتھ کعبے کو چھونے کی کوشش کر رہا تھا، میں ہٹا اور اسے جگہ دے دی۔ ایک وجد میں چلتا چلتا حطیم کی دوسری جانب سے یکدم میں پھر کعبے کی دیوار سے چمٹا ہوا تھا۔ کعبہ کیا ہے، ایک عمارت ہی تو ہے، نہ  ہم اسکی پرستش کرتے ہیں نہ اس سے کچھ مانگتے ہیں، مگر اسے چھوتے ہی اس سے لپٹتے ہی ایسا لگا جیسے خدا کو جپھی ڈال لی ہے۔ جیسے صحرا میں اک لمبا سفر کرنے والے کو نخلستان کی منزل میسر آ گئی ہے۔ میں کُرلاتا تھا، اسے چومتا تھا، مجھے کوئی دعا یاد نہ  تھی، مجھے کوئی رشتہ کوئی حاجت یاد نہ تھی، بس ہائے او میریا ربا، مینو معاف کر دے سوہنیا،میں  سسک رہا تھا۔ مجھے دو چار دھکے لگے تو میں ہٹ گیا اور طواف کرانے لگا۔ وہ طواف تھا یا نہیں میں نہیں جانتا، وجد تھا یا ہیجان نہیں جانتا۔ اگر کوئی اس وقت مجھے دیکھتا یا میری دبی دبی آواز میں کی گئی گفتگو سنتا تو شاید مجھے پاگل سمجھتا یا گستاخ کہہ کر مارنے لگتا۔ میں آسمان کی جانب منہ کیے بنا دائیں بائیں دیکھے ہوش سے بیگانہ ہوا کعبہ کے گرد گھوم رہا تھا۔ کبھی آسمان کی جانب دیکھ کر بے آواز ہنسنے لگتا اور کسی چکر میں سسکیوں سے رونے لگتا۔ او میرے سوہنیا، تیرا شکر۔ تو مینو کتھے لے آیاں۔ او ربّا مینو بخش دے۔ ہائے  او اللہ جی میں کی کراں، آئی لو یو اللہ جی، یا اللہ میرے باپ کو معاف کر دے۔ یا اللہ میرے دوستو دشمنو کو معاف کر دے، اے معاف کرنے والے سب کو معاف کر، اے فضل والے سب پہ فضل کر دے، تیرا گھر کنا سوہنا اے ربا، تو بھی کنا سوہنا اے۔ آئی لو یو گاڈ۔ لبیک یا اللہ جی، میں آ گیا، میں ست ست واری لبیک، لبیک الھم لبیک۔ وہ نظر نہ  آتے ہوئے بھی میرے سامنے تھا اور میرا وجود لبیک بن کر اس کے سامنے تھا۔ تحریر: ابن اکرم (جاری ہے)

##############################
https://www.facebook.com/faisal.shahzad.1253236/posts/3210284609000660
اگراتنی بڑی دہشت گردی پر بھی میڈیا چپ ہے تو حیرت کی کیا بات…!؟ حقیقت تو یہ ہے کہ ’’وہ‘‘ بظاہر گنتی میں کم ہونے کے باوجود سب جگہ ہیں۔ ہر متضاد سیاسی گروہ میں، ہر جماعت میں، ہر میڈیا گروپ میں۔ اور ہم کہ جائز ناجائز کی بحث میں پڑے، ہر میدان ’’ان‘‘ کے لیے خالی چھوڑتے رہے۔ (جمہوری جماعتوں میں شامل ہونا حرام ہے… میڈیا حرام ہے۔) یوں آج ہم بصورت عوام تو ضرور اکثریت میں ہیں۔ مگر بطور خواص، خاص میدانوں میں محض ایک چھوٹی سی اقلیت ہیں۔ ہم تو بلکہ یہ کہتے ہیں کہ الگ مذہبی سیاسی جماعت بنا لینا ہی کافی نہیں… بہترین اسٹریٹجی تو یہ ہے کہ آپ کے لوگ حکومتی جماعت اور اپوزیشن جماعت دونوں میں ہوں۔ آپ ہر جگہ ہوں! مگر چوں کہ آپ بہت ساری اہم ترین جگہوں میں اقلیت میں ہیں تو پھر اتنی بڑی دہشت گردی پر بھی میڈیا کی چپ پر حیرت کیسی، اچنبھا کیسا؟ بابا

##############################
https://www.facebook.com/faisal.shahzad.1253236/posts/3210044572357997
زنگار نہیں زرنگار کتاب! ٭٭٭٭٭٭٭٭٭٭ آج دن میں کچھ فرصت ملی تو کتابوں کی الماری میں سجی زنگارنامہ پر نگاہ پڑ گئی۔ سچ بتائیں تولاہورکتب میلہ سے لی گئیں کتابوں کے مطالعے کی ترتیب میں ’’زنگارنامہ‘‘ شاید ساتویں آٹھویں نمبر پر تھی۔ پہلے تقریبا سب ہی ناول تھے مگر جب زنگار پرنگاہ پڑی تونجانے کیوں ٹھہرگئی۔ کچھ سوچ کر کتاب کھول لی اور کتاب کیا کھولی، گویا مصنف کی زندگی کے گزرے ماہ و سال میں صفحہ بہ صفحہ لمحہ بہ لمحہ داخل ہوتے چلے گئے۔ دوپہر ایک بجے کا وقت تھا،جب جرعہ جرعہ زنگار کا جام نوش کرنا شروع کیا تھا اور اب کہ پانچ بج رہے، زنگارنامہ ہنوز اپنا اسیر کیے ہوئے ہے…! ان چار گھنٹوں میں 135 صفحات پڑھ چکا ہوں۔ اور یہ کوئی طوفانی رفتار سے پڑھنا نہیں تھا…! میری پڑھنے کی رفتار الحمدللہ کافی تیز ہے۔ ایک رات میں دو تین سو صفحات اور وہ بھی مزے لے لے کر آسانی سے پڑھ لیے جاتے ہیں۔ زنگار کے ان 135 صفحات نے مگر سرسری گزرنے نہیں دیا۔ بہت آہستگی سے رک رک کر پڑھا۔ کسی ایک مضمون کو بھی جیسا کہ خیال تھا، اسکپ نہ کر سکا۔ بڑے عرصے کے بعد فکشن کے علاوہ کسی اور کتاب کو اتنا ڈوب کر پڑھا بلکہ کہنا چاہیے کہ پڑھنے میں فکشن کا سا ہی مزہ آیا۔ ایک ایسا فکشن کہ جس میں زبردست قسم کی مثبت توانائی بھری ہوئی تھی جو الفاظ سے دماغ میں اور دماغ سے خیال میں منتقل ہوئی اور کمال کر گئی۔ قریب ہر پیرا میں کوئی ایسی بات تھی جس نے کتاب سے سراٹھا کر کچھ سوچنے پر مجبور کیا۔ نہ صرف سوچا بلکہ کتاب کی برکت سے فورا کچھ عملی کام بھی کیے۔ مثلا ایک قریبی عزیزنے کئی دنوں سے ایک کام کا کہا ہوا تھا مگر وقت نہیں مل رہا تھا بلکہ کہنا چاہیے کہ وقت نہ ملنے کا بہانہ دماغ نے تراش رکھا تھا۔ زنگار کے کسی گوشے سے متاثر ہو کر کتاب ایک طرف رکھی اور اس کام کی بابت انھیں فورا ایک فون بھی کیا اور کام کی ترتیب بھی بنالی۔ ہمارے والدین چوں کہ دور رہتے ہیں، اس لیے کئی دن ملنا نہیں ہوتا۔ پڑھتے پڑھتے کسی بات سے متاثر ہو کر ٹھہرا، اللہ میاں سے دعا کی اور خود سے عہد کیا کہ اب جلدی جلدی ملنا ہے۔ باس کے ساتھ معاملے کی ایک بات کئی ماہ سے لٹکی ہوئی تھی۔ کسی کالم سے متاثر ہو کر چند لمحات کے لیے کتاب بند کی اور باس کو فورا واٹس ایپ کر کے معاملہ صاف کیا اور یوں دماغ پر سوار ایک مستقل بوجھ سے نجات حاصل کر لی۔ نیز رات عشاء کے بعد جلدی سونےا ور صبح تہجد میں اٹھنے کا ایک بار پھر عزم کیا اور اس بار پہلے سے کہیں زیادہ مضبوطی کے ساتھ۔ مختصر یہ کہ کتاب میں ایک جگہ ایموشنل ویمپائرز کی بابت لکھا ہے جوایسےمایوس کن منفیت بھرے لوگ ہوتے ہیں جو آپ میں سے ساری مثبت توانائی کسی ویمپائر کی طرح چوس جاتے ہیں… کتاب کے ابھی تک کے مطالعے کے بعد میں کہنا چاہوں گا کہ زنگارنامہ میرے لیے اور شاید اکثر قارئین کے لیے ایک ایموشنل اینجل (ایمپائر کا متضاد کیا ہونا چاہیے سمجھ میں نہیں آرہا) ثابت ہوئی ہے۔ خاکوانی صاحب! سدا خوش رہیے۔ ٭ کتاب کی اثرپذیری کی وجہ سے بے ساختہ دل چاہا کہ اتنا پڑھ کرقارئین کو فوری طور پر اپنے احساسات سے آگاہ کریں۔ باقی ان شاء اللہ کتاب مکمل کر کے تفصیلی تبصرہ ضرور ہو گا۔ محمد فیصل شہزاد

##############################
https://www.facebook.com/faisal.shahzad.1253236/posts/3218758878153233
افغان ٭٭٭ اچھے برے دنیا کی ہر قوم میں ہوتے ہیں مگر عجیب بات ہے کہ افغانوں میں اچھائی اور برائی دونوں انتہا پرنظر آتی ہے۔ یہی وجہ ہے کہ بہت اچھے افغان(جن کی تعدادبہرحال زیادہ ہے) بھی زندگی میں دیکھے جن سے انسیت اور محبت ہے۔ اور بہت برے جرائم پیشہ افغان بھی دیکھے جن کی حرکتوں کی وجہ سے نفرت سی ہو گئی۔ تکوینی طور پر اچھے افغانوں پر ہمیشہ کتے بھونکتے دیکھے (اپنے محلے کی سطح سے لے کر عالمی سطح پر غور کیجیے) جب کہ افغانوں کے نام پر جو دھبہ ہیں، انھیں ہمیشہ اچھوں پر بھونکتے اور انھیں لوٹتے دیکھا۔ قصہ مختصر! چند بروں کی وجہ سے بہت سارے اچھوں کو اچھوت نہ بنا دینا چاہیے۔ انھیں شہریت دے کر اپنی کثیر القومی شناخت میں ایک اور اچھی قوم کا اضافہ کر لینا چاہیے۔ ٭ بابا ٹنڈوآدمی

##############################
https://www.facebook.com/faisal.shahzad.1253236/posts/3218758878153233
افغان ٭٭٭ اچھے برے دنیا کی ہر قوم میں ہوتے ہیں مگر عجیب بات ہے کہ افغانوں میں اچھائی اور برائی دونوں انتہا پرنظر آتی ہے۔ یہی وجہ ہے کہ بہت اچھے افغان(جن کی تعدادبہرحال زیادہ ہے) بھی زندگی میں دیکھے جن سے انسیت اور محبت ہے۔ اور بہت برے جرائم پیشہ افغان بھی دیکھے جن کی حرکتوں کی وجہ سے نفرت سی ہو گئی۔ تکوینی طور پر اچھے افغانوں پر ہمیشہ کتے بھونکتے دیکھے (اپنے محلے کی سطح سے لے کر عالمی سطح پر غور کیجیے) جب کہ افغانوں کے نام پر جو دھبہ ہیں، انھیں ہمیشہ اچھوں پر بھونکتے اور انھیں لوٹتے دیکھا۔ قصہ مختصر! چند بروں کی وجہ سے بہت سارے اچھوں کو اچھوت نہ بنا دینا چاہیے۔ انھیں شہریت دے کر اپنی کثیر القومی شناخت میں ایک اور اچھی قوم کا اضافہ کر لینا چاہیے۔ ٭ بابا ٹنڈوآدمی

##############################
https://www.facebook.com/faisal.shahzad.1253236/posts/3230732296955891
خوفزدہ اور مایوس بد روحیں خوف پھیلا رہیں آپ تسلی اور امید پھیلاؤ 🥰 یقین کیجے وقت سے پہلے ہرگز آنے والی نہ آے گی 🤩خوفزدہ اور مایوس بد روحیں خوف پھیلا رہیں آپ تسلی اور امید پھیلاؤ 🥰 یقین کیجے وقت سے پہلے ہرگز آنے والی نہ آے گی 🤩

##############################
https://www.facebook.com/faisal.shahzad.1253236/posts/3230676300294824
مقام شرم ہے کہ سوئی کی نوک پر سینکڑوں آ جانے والےبون لیس بونا وائرس سے تم جیسے چھے فٹے ’’وائرس‘‘ اگر ڈر جائیں…!!! سودوستو! کچھ شرم کرو…تم اشرف المخلوقات ہو… حقیر المخلوقات وائرس سے ڈرو نہیں اسے ڈراؤ۔ ہاں بس اتنا کرو کہ پینٹ پر ہاتھ رگڑ کر برگر کھانے کی بری عادت چھوڑ دو۔ صابن سے رگڑ رگڑ کر ہاتھ دھو کر کھانا کھایا کرو۔ نیز ’چھوٹے بڑے‘‘ سے فراغت کے بعد بھی ہاتھ دھونا نہ بھولا کرو۔ ساتھ اس کے صبح شام حضرت خالد بن ولید رضی اللہ عنہ والی دعا (بسم الله الذي لا يضر مع اسمه شيء في الأرض ولا في السماء وهو السميع العليم) پڑھ لیا کرو، پھر چاہے کرونا وائرس سے جا کے لپٹ جاؤ۔ ہاں مگر جنس دیکھ کر کوئی مردودنی وائرسی بھی ہو سکتی ہے…! اس کے چمٹنے کے بعد جینے کی کوئی گارنٹی نہیں۔ ٭ بابا ٹنڈوآدمی

##############################
https://www.facebook.com/faisal.shahzad.1253236/posts/3233781586650962
انتظار ہے کہ سوائن فلو کی طرح کرونا مارنے کا دعوا سیف گارڈ اور ڈیٹول سوپ کی طرف سے کب آتا ہے؟ شاید اشتہار بننے میں تاخیر، مزید پاکستانی کیسز کے انتظار میں ہو.. 🙄 بابا

##############################
https://www.facebook.com/faisal.shahzad.1253236/posts/3233773343318453
رزق حلال ٭٭٭٭٭٭ میں نے ہاتھ کا اشارہ کیا۔ ٹیکسی رک گئی۔ ’’مجھے فوارہ چوک تک جانا ہے۔‘‘ میں نے ڈرائیور سے کہا۔ ’’آپ کو کہیں بھی جانا ہو اندر تشریف لے آئیں۔‘‘ ڈرائیور نے ایسے مؤدبانہ لہجے میں کہا جو ہمارے ہاں تقریبا ناپید ہے۔ میں ٹیکسی میں بیٹھتے ہوئے سوچنے لگا کہ ہمارے ہاں اچھے اور ایمان دار لوگ کم ضرور ہیں، بالکل ختم نہیں ہو گئے۔ کوئی پندرہ منٹ بعد میری منزل آگئی۔ میٹرستائیس روپے دکھا رہا تھا۔میں نے پچاس روپے کا ایک نوٹ ٹیکسی ڈرائیور کی طرف بڑھایا۔ وہ سر ہلا کر بولا:  ’’میرے پاس کھلے نہیں ہیں۔‘‘ میں نے اپنی جیبیں دوبارہ ٹٹولیں اور ایک دس  دس کے تین نوٹ تلاش کرنے میں کامیاب ہوگیا۔ ’’میرے پاس تین روپے بھی نہیں…‘‘ ڈرائیورنے معذرت خواہانہ لہجے میں کہا۔ ’’کوئی بات نہیں…‘‘میں فراخ دلی سے مسکرایا۔’’یہ تین روپے تم رکھ لو۔‘‘ ’’میں بخشش نہیں لیتا۔‘‘ ’’مجھے یہ جان کر خوشی ہوئی کہ ہمارے ملک میں ایسے لوگ بھی ہیں، مگر اب ہمیں کیا کرنا چاہیے؟‘‘ ’’وہاں بائیں طرف نکّڑ پر سپر یوٹیلٹی اسٹور ہے۔ ہم وہاں سے پیسے کھلے کروا سکتے ہیں۔‘‘ اسٹور بائیں طرف گلی میں تھا، مگر وہ یک طرفہ راستہ تھا۔ ہم بائیں جانب نہیں مڑ سکتے تھے، چناں چہ ہم سیدھے گئے اور ایک لمبا چکر کاٹ کر واپس ہوئے۔ یوٹیلٹی اسٹور کے سامنے پہنچے تو دن کا ایک بج چکا تھااور اسٹور پر دوپہر کے کھانے کے وقفہ کے لیے بند ہو چکا تھا۔ میںنے ٹیکسی کے میٹر پر نظر ڈالی تو وہ بیالیس روپے دکھا رہا تھا، میں نے معاملہ نمٹانے کی غرض سے کہا، ’’تقریباً پچاس روپے ہو گئے۔‘‘ ڈرائیور نے شاید میری مرضی بھانپ لی، بولا: ’’دیکھیے میرے پاس کھلے آٹھ روپے نہیں ہیں اور یہ یاد رکھیے کہ میں بخشش نہیں لیا کرتا۔‘‘ ’’یہ تو قابل تقلید مثال ہے۔‘‘ میں نے اس کی تعریف کرتے ہوئے کہا اور دل ہی دل میں دانت پیسنے لگا۔  ’’ایسا کرو کہ پھرمجھے آٹھ روپے کی سیر اورکرا دواور اس ٹیکسی سے میری جان چھڑاؤ۔‘‘ ’’ہاں یہ ٹھیک ہے۔‘‘ ڈرائیور نے گیئر لگاتے ہوئے کہا۔ میری نظریں میٹر پر تھیں جیسے ہی پچاس روپے پورے ہوئے،میںنے چیخ کر ڈرائیور سے کہا،’’ بس یہیں روک دو، روک دو!‘‘ ’’سوری سر!‘‘ ڈرائیور نے اسی رفتار سے گاڑی چلاتے ہوئے کہا،’’ یہاں رکنا قانوناً منع ہے، آپ سامنے لگا ہوا ٹریفک کا بورڈ نہیں دیکھ رہے؟‘‘ ’’تو پھر میٹر بند کردو۔‘‘ ’’یہ بات اصول کے خلاف ہے۔‘‘ ڈرائیور بڑی شائستگی سے بولا۔ ’’جب گاڑی میں سواری موجود ہو تو میٹر کو لازماً چلتے رہنا چاہیے۔‘‘ جب ہم ایسی جگہ پہنچے جہاں قانون کی دھجیاں بکھیرے بغیر ہم ٹھیر سکتے تھے تو میٹر پر 67 کا ہندسہ نظر آرہا تھا۔ میرے منہ سے ایک آہ نکل گئی۔ ’’اتنا پریشان ہونے کی ضرورت نہیں۔‘‘ ڈرائیور نے مجھے تسلی دی۔ ’’چلیے،ہم اس کا کوئی اور حل سوچتے ہیں، کچھ آگے ایک بینک ہے،میرا ایک دوست وہاں کیشیر ہے، وہ ہمیں فوراً پیسے کھلے کرا دے گا۔‘‘ وہاں پہنچے تو یہ دیکھ کر سخت مایوسی ہوئی کہ بینک بند تھا۔ باہر کھڑے چوکی دار نے بتایا کہ آج بینک کا ’ہاف ڈے‘ تھا۔ میرا دل ڈوبنے لگا۔ مگر ٹیکسی ڈرائیور بڑا باہمت انسان تھا، اس نے ٹیکسی پھر اسٹارٹ کی تومیں نے پوچھا: ’’اب کہاںجارہے ہو؟‘‘ ’’قومی بچت مرکز والے آج کے دن ’ہاف ڈے‘ نہیں کرتے، وہاں چلتے ہیں۔‘‘ اس کی بات درست نکلی۔ وہ واقعی آدھے دن کی چھٹی نہیں کرتے، مگر مرکز بند تھا کیوں کہ وہ پورے دن کی چھٹی کرتے ہیں۔ خوش قسمتی سے اب میٹر پر پورے اسّی روپے بن گئے تھے۔ایک کم نہ ایک زیادہ۔ میں نے ڈرائیور کو ٹیکسی روکے رکھنے کو کہا، کیو ں کہ اس کی ٹیکسی کی ایک ذرا سی حرکت سے سارا میزان گڑبڑ ہو سکتا تھا اور جیب سے 80روپے نکال کر اس کے حوالے کر دیے۔ ڈرائیور نے شکریہ ادا کر کے رقم قبول کی اور جیب میں رکھتے ہوئے بولا، ’’قسم سے مجھے دلی افسوس ہے کہ واقعات اس طرح سے پیش آئے اور آپ کو بہت زیادہ زحمت اٹھانی پڑی، مگر میں اپنے ضمیر کا کیاکروں جو حلال کرائے کے علاوہ ایک پائی لینا بھی حرام سمجھتا ہے۔‘‘ میں نے اس کے ضمیر اور اس کے نتیجے میں پہنچنے والے نقصان پر لعنت بھیجی اور سر ہلا کر خاموش ہو گیا۔ اچانک مجھے ایک خیال آیا۔ میں نے ٹیکسی ڈرائیور سے کہا، مگر مجھے تو فوارہ چوک جانا تھا اور اب ہم اس سے کافی آگے آ گئے ہیں۔‘‘ ’’تو کیا ہوا؟!‘‘ ڈرائیورپہلے کی سی خوش مزاجی سے بولا، ’’میں ابھی آپ کو وہاں پہنچا دیتاہوں، پندرہ منٹ بعد ہم پھر فوارہ چوک پہنچ گئے۔ میٹر پر نظر پڑی تو وہ پھر ستائیس روپے دکھا رہا تھا۔ :P {مغربی ادب سے ماخوذ)  محمد فیصل شہزاد

##############################
https://www.facebook.com/faisal.shahzad.1253236/posts/3239226469439807
محکمہ تعلیم کی شاندار تعلیمی سرگرمیاں! 😍 ٭٭٭٭٭٭٭٭٭٭٭٭ چلیے امارت اسلامی کی فتح مبین کی خوشی میں آپ کو امارت انگلشیہ کا ایک لطیفہ سناتے بلکہ دکھاتے ہیں: یہ جو آپ پوسٹ کے ساتھ منسلک ایک معلوماتی پوسٹر دیکھ رہے ہیں، محکمہ تعلیم حکومت پنجاب کی طرف سے عوام کو ’’ایجوکیٹ‘‘ کرنے کے لیے تیار کیا گیا ہے۔ موضوع ہے: کورونا وائرس سے بچاؤ، اس کی علامات، ذرائع منتقلی اور خطرہ۔ جیسا کہ آپ دیکھ رہے، یہ دو زبانوں میں ہے۔ ایک سرکار کی زبان انگریزی میں اور دوسرا عوام کی زبان اردو میں۔ اب جہاں تک انگریزی پوسٹر کی بات ہے تو وہ تو محکمہ تعلیم والوں نے گوگل سے من و عن اٹھا لیا ہو گا کہ انگریزوں نے ایک ماہ میں ایسے سیکڑوں تعلیمی اشتہار بنا کر رکھ دیے ہیں۔ مگر حد تو یہ ہے کہ جو دوسرا تعلیمی اشتہار قومی زبان میں پیش کرکے اردو پر گویا اپنے زعم میں احسان چڑھایا گیا ہے، اسے بھی محکمہ تعلیم کے اعلیٰ تعلیم یافتہ دیسی انگریزوں نے شاید گوگل سے ہی ترجمہ کیا ہے۔ یوں تو قومی زبان اردو کی ’’عزت افزائی‘‘ کرتا یہ اشتہار زبان و بیان کی کئی فاش غلطیوں کا شاہکار ہے، مگر دو غلطیاں ایسی کھلی اور مضحکہ خیز ہیں کہ مجھ سا میٹرک پاس ’’جاہل‘‘ آدمی بھی اپنا سر پیٹ رہا۔ ایک ہے: کرونک ڈیزیز (chronic disease) جو ایک بہت عام طبی اصطلاح ہےاور جسے اردو میں ہم’’دائمی موذی بیماری‘‘ کہہ سکتے ہیں(اصل تعریف اور مثال پہلے اور دوسرے کمنٹ میں ملاحظہ کیجیے)…کو ’’دائمی بے قدری‘‘جیسے مضحکہ خیز اور مہمل الفاظ سے ترجمہ کرنا۔ یعنی جو بےچارہ مریض کسی موذی بیماری میں مبتلا ہو، مرض دائمی ہو چکا ہو تو وہ ہمیشہ کے لیے بے قدر ہو جاتا ہے! 🙃 اور دوسرا: (shortness of breath) کا ترجمہ ’’سانس رک جانا‘‘ سے کیا گیا ہے۔ جسے بہ آسانی’’دم گھٹنا‘‘یا ’’سانس رک رک کر آنا‘‘ لکھا جا سکتا تھا۔ گویا یہ انفیکشن کی علامت نہیں بلکہ نتیجہ ہے کہ مریض کا اب سانس رک چکا اور وہ پرلوک سدھار چکا۔ 😀 ان دو کے علاوہ اور بھی کئی بظاہر چھوٹی غلطیاں ہیں، جو کسی ساتویں جماعت کے طالب علم کی طرف سے تو قابل قبول ہو سکتی ہیں مگرمحکمہ تعلیم کے اعلیٰ تعلیم یافتہ مترجم کی طرف سے اور وہ بھی اپنی قومی زبان میں… ہرگز قابل نظرانداز نہیں بلکہ ناقابل معافی ہیں۔ مثلا دیکھیے: 1)۔ چیزوں کو جراثیم سے پاک کریں، لکھنے کی بجائے… (اشیاکو جراثیم کش کریں) لکھا گیا۔ 2)۔ (who is at risk) کا ترجمہ کیا گیا: کس شخص کو خطرہ ہے…! اور پھرنیچے جو ’’دو شخص‘‘ کی تصویریں دی ہیں تو انگریزی سے نقل کرتے ہوئے اتنا بھی محکمہ تعلیم کے اعلیٰ تعلیم یافتہ شخص نے نہیں سوچا کہ گوگل سےچلڈرن اور سینئرز کاترجمہ کاپی پیسٹ کرتے ہوئے لفظ کو تصویر کے مطابق ہی کرلے۔ (وہ تو شکر ہے کہ جانور اور انسان کو درست پیسٹ کیا گیا ہے) 3)۔ اپنے ہاتھ بار بار ’’دھوئے‘‘۔ ہو سکتا ہے کہ آپ کو یہ غلطیاں معمولی لگیں اور آپ کہیں کہ اصل چیز تو پیغام کا ابلاغ ہے…! مگر کیا آپ یہ تصور بھی کرسکتے ہیں کہ برطانیہ کے محکمہ تعلیم کی طرف سے ان کی قومی زبان کے ایک عوامی تعلیمی اشتہار میں انگریزی کی ایسی غلطیاں ہوسکتی ہیں؟ 😟 ٭٭٭ باباٹنڈوآدمی

##############################
https://www.facebook.com/faisal.shahzad.1253236/posts/3239226469439807
محکمہ تعلیم کی شاندار تعلیمی سرگرمیاں! 😍 ٭٭٭٭٭٭٭٭٭٭٭٭ چلیے امارت اسلامی کی فتح مبین کی خوشی میں آپ کو امارت انگلشیہ کا ایک لطیفہ سناتے بلکہ دکھاتے ہیں: یہ جو آپ پوسٹ کے ساتھ منسلک ایک معلوماتی پوسٹر دیکھ رہے ہیں، محکمہ تعلیم حکومت پنجاب کی طرف سے عوام کو ’’ایجوکیٹ‘‘ کرنے کے لیے تیار کیا گیا ہے۔ موضوع ہے: کورونا وائرس سے بچاؤ، اس کی علامات، ذرائع منتقلی اور خطرہ۔ جیسا کہ آپ دیکھ رہے، یہ دو زبانوں میں ہے۔ ایک سرکار کی زبان انگریزی میں اور دوسرا عوام کی زبان اردو میں۔ اب جہاں تک انگریزی پوسٹر کی بات ہے تو وہ تو محکمہ تعلیم والوں نے گوگل سے من و عن اٹھا لیا ہو گا کہ انگریزوں نے ایک ماہ میں ایسے سیکڑوں تعلیمی اشتہار بنا کر رکھ دیے ہیں۔ مگر حد تو یہ ہے کہ جو دوسرا تعلیمی اشتہار قومی زبان میں پیش کرکے اردو پر گویا اپنے زعم میں احسان چڑھایا گیا ہے، اسے بھی محکمہ تعلیم کے اعلیٰ تعلیم یافتہ دیسی انگریزوں نے شاید گوگل سے ہی ترجمہ کیا ہے۔ یوں تو قومی زبان اردو کی ’’عزت افزائی‘‘ کرتا یہ اشتہار زبان و بیان کی کئی فاش غلطیوں کا شاہکار ہے، مگر دو غلطیاں ایسی کھلی اور مضحکہ خیز ہیں کہ مجھ سا میٹرک پاس ’’جاہل‘‘ آدمی بھی اپنا سر پیٹ رہا۔ ایک ہے: کرونک ڈیزیز (chronic disease) جو ایک بہت عام طبی اصطلاح ہےاور جسے اردو میں ہم’’دائمی موذی بیماری‘‘ کہہ سکتے ہیں(اصل تعریف اور مثال پہلے اور دوسرے کمنٹ میں ملاحظہ کیجیے)…کو ’’دائمی بے قدری‘‘جیسے مضحکہ خیز اور مہمل الفاظ سے ترجمہ کرنا۔ یعنی جو بےچارہ مریض کسی موذی بیماری میں مبتلا ہو، مرض دائمی ہو چکا ہو تو وہ ہمیشہ کے لیے بے قدر ہو جاتا ہے! 🙃 اور دوسرا: (shortness of breath) کا ترجمہ ’’سانس رک جانا‘‘ سے کیا گیا ہے۔ جسے بہ آسانی’’دم گھٹنا‘‘یا ’’سانس رک رک کر آنا‘‘ لکھا جا سکتا تھا۔ گویا یہ انفیکشن کی علامت نہیں بلکہ نتیجہ ہے کہ مریض کا اب سانس رک چکا اور وہ پرلوک سدھار چکا۔ 😀 ان دو کے علاوہ اور بھی کئی بظاہر چھوٹی غلطیاں ہیں، جو کسی ساتویں جماعت کے طالب علم کی طرف سے تو قابل قبول ہو سکتی ہیں مگرمحکمہ تعلیم کے اعلیٰ تعلیم یافتہ مترجم کی طرف سے اور وہ بھی اپنی قومی زبان میں… ہرگز قابل نظرانداز نہیں بلکہ ناقابل معافی ہیں۔ مثلا دیکھیے: 1)۔ چیزوں کو جراثیم سے پاک کریں، لکھنے کی بجائے… (اشیاکو جراثیم کش کریں) لکھا گیا۔ 2)۔ (who is at risk) کا ترجمہ کیا گیا: کس شخص کو خطرہ ہے…! اور پھرنیچے جو ’’دو شخص‘‘ کی تصویریں دی ہیں تو انگریزی سے نقل کرتے ہوئے اتنا بھی محکمہ تعلیم کے اعلیٰ تعلیم یافتہ شخص نے نہیں سوچا کہ گوگل سےچلڈرن اور سینئرز کاترجمہ کاپی پیسٹ کرتے ہوئے لفظ کو تصویر کے مطابق ہی کرلے۔ (وہ تو شکر ہے کہ جانور اور انسان کو درست پیسٹ کیا گیا ہے) 3)۔ اپنے ہاتھ بار بار ’’دھوئے‘‘۔ ہو سکتا ہے کہ آپ کو یہ غلطیاں معمولی لگیں اور آپ کہیں کہ اصل چیز تو پیغام کا ابلاغ ہے…! مگر کیا آپ یہ تصور بھی کرسکتے ہیں کہ برطانیہ کے محکمہ تعلیم کی طرف سے ان کی قومی زبان کے ایک عوامی تعلیمی اشتہار میں انگریزی کی ایسی غلطیاں ہوسکتی ہیں؟ 😟 ٭٭٭ باباٹنڈوآدمی

##############################
https://www.facebook.com/faisal.shahzad.1253236/posts/3246072748755179
شکر پارے! 😍 ٭٭٭٭ جناب مولانا سلمان ندیم: اس عیار میڈیا کے ذریعے گویا یہ دکھایا گیا کہ اہل باطل کے بیانئے کی تردید کیلئے اہل حق کے پاس جو نمائندہ تھا وہ خود ایک نیم لبرل تھا اور اسکے پاس دلائل کے جواب میں صرف گالیاں تھیں۔ ٭ جناب مولانا صہیب نسیم: کسی بھی موضوع کے حوالے سے دینی بیانیہ اہل نظر علماء کا معتبر ہوتا ہے۔اور دین کا مقدمہ قرآن وسنت کے حوالے اور مزاج سے بنتا ہے۔ کبھی نزاع کے دونوں فریق انجام کار باطل اوردجل کے سہولت کار بن رہے ہوتے ہیں،فلہذا تشہیری مہم چلانے سے قبل اس جانب توجہ کرلینی چاہیے۔ ٭ جناب مولانا حسیب احمد حسیب : پہلے اس کی اوریا مقبول جان سے لڑائی ہوئی اور خوب ہوئی، پھر وہ زید حامد زمان سے لڑی اور بہت لڑی، پھر اس نے سینیٹر حمد اللہ سے لڑائی کی اور شدید کی، اور اب وہ خلیل الرحمٰن قمر سے لڑ گئی۔ گالیاں دی گئیں،الزام لگے، بد تمیزی ہوئی،چیخ پکار ہوئی، آوازیں بلند ہوئیںاور پھر مجھے جنرل حمید گل یاد آگئے! آج سے دس ایک سال پہلے اس نے ان سے بھی لڑنے کی کوشش کی تو وہ مسکرائے اور بڑی شفقت سے بولے: بی بی!یہ آپ کا موضوع نہیں ہے آپ ہنستی ہوئی اچھی لگتی ہیں، ہنستی رہا کریں اور وہ ہنستی رہی، کچھ بھی تو نہ بول سکی اسے کہتے ہیں دا مین انچارج! ٭ جناب مولانا اکرام اعظم صاحب: یہ(بری) عورتیں اور یہ(برے) مرد ایک دوسرے کے دست و بازو ہیں جو ایک دوسرے کے عزم کو نبھانے کے لیے اپنے اپنے دائرے میں برسرعمل ہیں۔ بہر حال ماروی سرمد ایک عورت ہے جو ایک مہذب معاشرے کی نظر میں صرف ایک جسم نہیں ہے. عورت کو بکاؤ مال سمجھنے والے خلیل الرحمٰن قمر سے اگرچہ یہی توقع کی جا سکتی تھی لیکن اس کی فرعونیت، بد تمیزی ، بد تہذیبی اور بد اخلاقی شدید قابل مذمت ہیں.اس کا یہی عمل موم بتی والی آزادی طلب آنٹیوں کے نعروں کو تقویت دے گا۔ قحط الرجال اور اخلاقی انحطاط کا یہ عالم ہے کہ ماروی سرمد جیسی خواتین عورتوں کی نمائندگی کر رہی ہیں اور خلیل الرحمن قمر جیسے حضرات مردوں کے وکیل بنے ہوئے ہیں۔ ٭ چاروں احباب کی رائے سے بندہ سوفیصد متفق ہے۔ 🥰 (دوطرفہ بدزبانی ایشو پر آخری پوسٹ) محمد فیصل شہزاد

##############################
https://www.facebook.com/faisal.shahzad.1253236/posts/3245325142163273
واللہ بھئی سچ مچ بہت ہی حیرت ہوتی ہے ایسی بچکانہ اور جذباتی باتیں سن کر کہ یہ کرارا اور منہ توڑ جواب سن کر ماروی اور اس جیسی سوچ والے غم سے گنگ ہو گئے ہیں. ان کی عقل ٹھکانے آ گئی ہے. ان کا منہ بند ہو گیا ہے. ایسا جواب سن کر ماروی بے ہوش ہوگئی ہے. توہین اور بے عزتی کے احساس سے وہ خودکشی بابت سوچنے لگی ہے. واللہ کیسے کر لیتے ہو بھائی..! 🙄😂 تم نے تو چندا! اس کیمپ کی نفسیات، ان کے مکر وفریب، ان کے ہاں عزت بے عزتی کا تصور ہی نہیں سمجھا. بابا

##############################
https://www.facebook.com/faisal.shahzad.1253236/posts/3247625758599878
بس ایک دن! ٭٭٭٭ آج ایک مشہور حدیث کا ایک جز دوبارہ پڑھنے میں آیا کہ: حشر کے دن جب بندے سے پوچھا جائے گا کہ دنیا میں کتنا وقت گزارا تو وہ کہے گا: ’’یوماً او بعض یوم…‘‘ (یعنی ایک دن یا اس کا کچھ حصہ) یہ پڑھا اور ہمارے تخیل کا پنچھی مائل بہ پرواز ہوگیا۔ ہم نے تصور کی آنکھ سے زندگی کے مختلف ادوار کو ’’ایک دن‘‘ پر قیاس کرکے دیکھا۔ کیا دیکھتے ہیں کہ: فجر کے وقت، بادِ صبا کے جھونکے کی طرح ہم اِس دنیا میں آتے ہیں اور ہمارا بچپن شروع ہوتا ہے۔ پھر سورج کی پہلی کرن کے ساتھ یعنی بوقتِ اشراق ہمارا بچپن لڑکپن کی سرحد میں داخل ہوجاتا ہے۔ زندگی کا سورج کچھ مزید بلند ہوتا ہے تو چاشت کے وقت ہمارا لڑکپن، بلوغت کے اسرار سے روشناس ہوتا ہے۔ نوجوانی کی آگ اور جذبوں کی تپش؛ بڑھتے بڑھتے نصف النہار پر اپنے عروج پر پہنچ جاتی ہے۔ اُس وقت بلندحوصلگی اور تیزی طراری ہمارے انگ انگ سے چھلکی پڑتی ہے، گویا زندگی سرپر چمکتے سورج کی طرح تیزطرار، گرم اور چمکیلی سی ہوجاتی ہے۔ لیکن جب ہم اپنی عمر کی ظہر کی نماز پڑھ لیتے ہیں تو اِک ٹھہراؤ سا طبیعت میں آنے لگتاہے۔ ہماری زندگی کی اٹھان، ہماری نوجوانی کا عروج، ڈھلنے سا لگتاہے۔ ظہر سے عصر… لمحہ بہ لمحہ نوجوانی جوانی میں اور جوانی ادھیڑعمری میں بدلتی جاتی ہے… اور قویٰ کمزور،عقل طاقتور ہوتی جاتی ہے۔ عمر کی نمازِ عصر ہم پڑھتے ہیں تو گویا چالیس کے عدد کو چھو لیتے ہیں۔ جوانی کے ڈھلتے سورج کے ساتھ ساتھ ادھیڑ عمری کے سایے لمبے…اور لمبے ہوتے جاتے ہیں۔ پھر کبھی کبھی تو جوانی کے سورج کے ساتھ ہی زندگی کا سورج بھی ڈوب جاتا ہے اور کبھی ہمیں مزید مہلت مل جاتی ہے اور ہم عشا کے وقت تک پہنچ جاتے، گویا بڑھاپے سے ہاتھ ملا لیتے ہیں۔ جس بندۂ خدا نے اپنی عمر کی عشا کی نماز پڑھ لی توگویا وہ زندگی کے فرائض سے بھی فارغ ہوا۔ اب وہ محتاجی کے ایسے ہی اندھیرے میں چلا جاتا ہے جیسے فجر کے وقت اندھیرے میں پیدا ہونے والے بچے کی محتاجی ہوتی ہے۔ اب پل پل ہم اپنے بچپن کی طرف لوٹتے ہیں(وَمَنْ نُّعَمِّرْہُ نُنَکِّسْہُ فِی الْْخَلْقِ)۔ اور کسی’’اللہ کے قیدی‘‘ کو رات کے پچھلے پہرعمر کی تہجد نصیب ہوگئی تو سمجھو اُس نے وہ عمر پا لی، جب اس کے گناہ لکھنا بند ہوگئے اور اس کے سفید بالوں سے اللہ رب العزت کو حیا آنے لگی۔ یہ ہے ہماری زندگی کو محیط کل ایک دن …! دعا ہے کہ اللہ میاں ہمارے’’دن‘‘کا خاتمہ بالخیر فرما دے، آمین! محمد فیصل شہزاد

##############################
https://www.facebook.com/faisal.shahzad.1253236/posts/3247613485267772
آپ ماروی کی سائیڈ پر ہیں۔  بالکل رہیے۔  لیکن جب آپ یہ کہتے ہیں کہ ہم مکالمے کے علمبردار ہیں۔ ہم ڈائیلاگ کے قائل ہیں تو پھر یہاں مسئلہ پیدا ہو جائے گا۔ روز روشن کی طرح واضح ہے کہ ماروی جب میرا جسم اور میری مرضی کی بات کرتی ہے تو وہ کوئی تہذیب یافتہ عورت کیا وہ تو عورت ہی نہیں لگ رہی ہوتی۔ اس کے انداز میں کہیں مکالمہ کرنے والی کوئی کیفیت نہیں نظر آتی۔ بات اگر فکر اور نظریے کی ہے تو ٹھیک ہے۔ آپ نظریہ رکھ لیجیے۔ ہم حقیقت رکھ لیتے ہیں۔  اور حقیقت یہ ہے کہ پاکستانی معاشرے میں عورت اور مرد چکّی کے دو پاٹ ہیں۔  دونوں ہی روز مرہ کے امور میں اپنا پورا پورا کردار ادا کرتے ہیں۔  یہ ممکن ہے کہیں عورت کچھ کوتاہی کرتی ہو اور کہیں مرد۔ اور یہ بھی تسلیم کہ جہاں جن بیک ورڈ علاقوں میں جسمانی یا ذہنی زیادتی ہے اسکی بھی روک تھام ضروری ہے۔  البتہ یہ مسئلہ ایسے علاقوں میں تعلیم عام کرنے سے حل ہوگا۔  یہ تیزاب پھینکنے اور ریپ کے واقعات دنیا کے ترقی یافتہ ممالک میں بھی پائے جاتے ہیں تو انہیں استثنا حاصل ہے۔ ان کی بنیاد پر تحریک چلانے اور نعرے بازی کرنے کی ضرورت نہیں ہے بلکہ ورک شاپس، سیمنارز اور کلچرل ایکٹیوٹیز کی ضرورت ہے۔ جب آپ سڑکوں پر نکل کر بے ہودگی کرتے ہیں تو ایک شدت پسندی کے خلاف دوسری شدت پسندی کا ثبوت دیتے ہیں جو کسی طور بھی درست نہیں ہوسکتا۔  کیا خیال ہے؟ **' مزمل شیخ بسمل

##############################
https://www.facebook.com/faisal.shahzad.1253236/posts/3270124526350001
دشمنوں کے مجہول، فضول اور بےتکے طعنے! ٭٭٭٭٭٭٭٭٭٭٭٭٭٭ مذہبِ اسلام کو کرونا کی وجہ سے طعنے ملنا سمجھ سے بالاتر ہے. مذہبِ اسلام نے کب کہا ہے کہ دوا نہ کرو؟ یا وبا کے احکامات پورے نہ کرو؟ میرے کم ترین علم کے مطابق، تمام انسانیت بشمول پاکستان کے، موجودہ وبا کے مقابلے کے لئے، دوا کی غیر موجودگی میں وہی کررہی ہے جو اسلام کا حکم تھا اور ہے. یعنی اس علاقے کو جہاں سے وبا پھوٹے محصور کردینا. وہاں سے آنے اور وہاں جانے پر مکمل پابندی عائد کرنا. اس عمل کو آج آپ قرنطینہ (quarantine) کہتے ہیں یعنی طبی حراست، جس کو یورپ نے پہلی بار چودھویں صدی عیسوی میں استعمال کیا جب وہاں طاعون سے بے تحاشا ہلاکتیں ہوئیں. (اب یہاں "چودہ سو سال پہلے کہی بات پر عمل" لکھ دوں تو آپ کو چبھے گی لہذا اس جملے کو پڑھ کر سمجھیں کہ میں نے لکھا ہی نہیں اور آپ نے پڑھا ہی نہیں). لیکن پھر بھی آپ کو کم از کم اپنے دشمن(مذہبِ اسلام) کا شکر گزار تو ہونا چاہئے تھا. جو کہ یقیناً بہت مشکل ہے. شاید اس لئے کہ یہ بات آپ کے مکالمے کے خلاف ہے. غور طلب امر یہ ہے کہ آپ کے دشمن(مذہبِ اسلام) نے تو غیر معقول بات نہیں کہی. کہی ہوتی تو آپ سب سے اول اسی بات کو پکڑ کر آسمان سر پر اٹھا لیتے. لیکن آپ کے لئے عقلِ کل صرف آپ کے اپنے مفروضہ مکالمے میں ہے، تو یہ آپ کے دشمن (مذہبِ اسلام) کا قصور نہیں آپ کی کم علمی کا قصور ہے. دوا نہ آپ کے پاس ہے نہ دشمن کے پاس. کرفیو پر آپ بھی مجبور ہیں وہ بھی مجبور. ایک فرق بہرحال ہے، آپ کے دشمن(مذہبِ اسلام) کے پاس خدا سے دعا کا سہارا ہے. قرآن کا سہارا ہے. جو آپ کے پاس بہرحال نہیں ہے. یہ ابھی تک طے نہیں ہوسکتا کہ ویکسین بالآخر کون بنانے میں کامیاب ہوگا. کیا ویکسین پر مذہب کا ٹیگ لگا کرے گا؟ معلوم نہیں. لیکن وہ لوگ جن کے پاس مذہب کا ٹیگ نہیں، یعنی آپ کے دوست، وہی ویکسین بنا لیں یہ ضروری تو نہیں. نیز یہ بھی اہم سوال ہے کہ آپ کے دشمن(مذہبِ اسلام) نے کب اور کہاں ویکسین بنانے سے منع کیا ہے؟ لے دے کے طعنہ ہے تو تحقیق میں کم مائیگی کا اور اس سے متعلق وسائل کی کمی کا اور یہ واحد طعنہ ہے جو سچ بھی ہے، تو جنابِ من، وسائل کے حاصل کرلینے سے بھی کب اور کہاں اور کس نے منع کیا؟ ( وہ، کہ جس نے اسلام کی بنیاد رکھی، یعنی مُوسِسِ اسلام، جن کو سب محمد کے نام سے جانتے ہیں یا ان کی کتاب، کے علاوہ ہر حوالہ بیکار تصور ہوگا) یہ بات فرض کرتے ہوئے کہ ویکسین کوئی آپ کا ہی دوست بنائے گا(کہ ان کے پاس وسائل بے حد زیادہ ہیں) یہ بھی اہم سوال ہے کہ کیا آپ کے سب کے سب دوست (جن کی کل تعداد فرض کرلی جاتی ہے کہ ایک ارب افراد ہیں) اس وقت ویکسین بنا رہے ہیں جبکہ آپ کے سب کے سب دشمن دم درود کررہے ہیں؟ یا کوئی ایک آدھا دوست ہی یہ کام کرے گا؟ اور باقی اپنے اپنے شعبہ زندگی کے کام؟ آپ کے مکالمے میں بہت کچھ سمجھ سے بالاتر اور بلا وجہ کی چوں چوں ہے. فلاں خدا کا سہارا لیتا ہے تو بھائی آپ کو کیا پرابلم ہے؟ فلاں نہیں لیتا تو بھی کم از کم خدا کو کوئی خطرہ نہیں. خدا کو بالکل مت مانو یا مان لو، دونوں صورتوں میں خدا کو کوئی فرق نہیں پڑتا. احسن قریشی.

##############################
https://www.facebook.com/faisal.shahzad.1253236/posts/3267977973231323
ہمارا زیادہ تر رونا دھونا غربت پر ہوتا ہے۔ مجھ سا کم نظر، مگر سچی بات یہ ہے کہ اپنے معاشرے میں حقیقی غریب کئی دنوں کے بعد ہی کسی ایک آدھ کو دیکھ پاتا ہے۔ آپ اور میں جس نچلے طبقے کو سب سے زیادہ غریب، لاچار اور بےبس سمجھتے ہیں… جس کے غم میں ہم پتلے ہوتے جاتے اور دردناک مرثیے تخلیق کرتے ہیں، اس نچلے طبقے کا قریب 95 فیصد غریب ہے نہ ہی مظلوم! شاید آپ کو برا لگے مگر سب سے زیادہ دونمبری کرنے والے، دھوکا دینے والے، جھوٹ بولنے والےاسی طبقے میں ہوتے ہیں۔ مال کے حوالے سے حقیقی غریب تو آپ کو سفید پوش اور متوسط گھرانوں میں چھپے ہوئے زیادہ تر ملیں گے جو دل میں مگر غنا کا پہاڑ لیے پھرتے ہیں۔ انھیں تلاش کیا کیجیے۔ ان کی خدمت کر کے دعا لیا کیجیے۔ ٭٭٭ محمد فیصل شہزاد

##############################
https://www.facebook.com/faisal.shahzad.1253236/posts/3278029038892883
کورونا وائرس کا تیل سے علاج دریافت! 🙂 ٭٭٭٭٭٭٭٭٭٭٭٭ ہم عموما پورے سال ہی خصوصاً خزاں اور سردی کے موسم میں تو بہت اہتمام سے سرسوں یا ناریل کے تیل کا ایک ایک قطرہ دونوں نتھنوں، کانوں اور ناف میں ایک بار رات کو سونے سے پہلے اور ایک بار دن میں ضرور لگاتے ہیں۔ ایک تو اس لیے کہ ان موسموں میں بدن میں خشکی بہت زیادہ ہوتی ہے اور ان مقامات کی آئلنگ کرنے سے ہمیں بہت فائدہ محسوس ہوتا ہے۔ خشکی میں بھی اور ناک کان وغیرہ کے امراض میں بھی۔ خاص طور پر ناک کو چکنا رکھنے کی وجہ یہ بھی ہے کہ تین بار ناک کی اوپر والی نس کھل چکی اور خون کا گویا پرنالہ بہ چکا ہے۔اس سیلابی نکسیر کی ایک وجہ طبی ماہرین نےخشکی سے نس کے تڑخنے کو بھی لکھا ہے۔ خیر تیل سے ہماری بیس سالہ شدید دشمنی اورحالیہ دس سالہ زبردست دوستی کی دلچسپ کہانی تو پھر کبھی، ابھی تو آج کی روداد سنیے: ہوا یوں کہ کل شب بستر پر جانے سے قبل معمول کے مطابق آئلنگ کی ہی تھی کہ ایک دوست کا فون آیا کہ کسی سلسلے میں ملنا ہے، آپ کے گھر کے باہر کھڑا ہوں۔ مرتے کیا نہ کرتے، شب بسری کے لباس میں ہی باہر آ گئے۔ چند منٹ کی بات ختم ہوئی تو انھوں نے بغور ہمارا چہرہ دیکھتے ہوئے کہا: یہ مونچھوں پر اتنا تیل کیوں لگایا ہوا ہے؟ ہم نے ایسے ہی ہلکے پھلکے انداز میں کہہ دیا کہ بھئی کورونا سے بچاؤ کے لیے لگایا ہے۔ تیل ناک میں لگانے سے وائرس نتھنے میں داخل بھی ہوگا تو اگر ایک قدم آگے بڑھے گا تو پھسل کر دو قدم پیچھے جا پڑے گا، یوں بالآخر خوار ہو کر مردود باہر ہی جا مرے گا۔ یہ کہہ کر ہم تو سلام کر کے لوٹ آئے۔ آج شام کو اسی دوست سے سرراہ ملاقات ہو گئی۔ موصوف اچھے خاصے ہونق لگ رہے تھے۔ کیوں کہ ان کا زیریں چہرہ تیل سے تربتر ہو رہا تھا۔ پکوڑا سی ناک سے تیل نکل نکل کر ہونٹوں پر یوں تیر رہا تھا… جیسے ناک کا پکوڑا تیل میں فرائی کیا ہو!!! 😁 ٭٭٭ کورونا #کا#خوف بابا ٹنڈوآدمی

##############################
https://www.facebook.com/faisal.shahzad.1253236/posts/3278011718894615
کورونا بزنس! ٭٭٭٭ ہم اگر یہ سمجھتے ہیں کہ فلاں دکھ پوری انسانیت کا اجتماعی دکھ ہے تو گویا احمقوں کی جنت میں رہتے ہیں۔ جو دل اول آخر کاروباری ہے، وہ سنگین ترین حالات و واقعات میں بھی اپنے فائدے کے امکانات ہی ڈھونڈے گا۔ یہی دیکھیے کہ حالیہ کورونا ایمرجنسی میں دنیا بھر کے اتائی بھی سرگرم ہو گئے ہیں۔ جدید دور کے اتائیوں کی سوشل میڈیا پر پوسٹس دیکھ لیجیے۔ زیادہ سے زیادہ پیسہ حاصل کرنے کے لیے وہ اس موقع پر نہایت غیر مستند پوسٹس کر رہے ہیں اور ان کی ایک ایک پوسٹ بلاشبہ دو ڈھائی لاکھ بار شیئرہو رہی ہے۔ کوئی لہسن کھانے کا مشورہ دے رہا تو ایک خاتون کو اس حالت میں ہسپتال لایا گیا کہ محترمہ ڈیڑھ کلو لہسن نگل چکی تھیں۔ معروف یو ٹیوبر جارڈن سیتھر یہ دعویٰ کرتے پائے گئے ہیں کہ معجزاتی معدنیات کورونا وائرس کا مکمل خاتمہ کر دیتی ہیں۔کہتے ہیں کہ ایسی معدنیات میں کلورین ڈائی آکسائڈ پائی جاتی ہے جو وائرس کو بالکل ختم کر دیتی ہے۔ اور تو اور امریکی ٹی وی شو کے میزبان جِم بکر بھی اتائی نکلے۔ موصوف نے اپنے ایک پروگرام میں ’کولائیڈل سلور‘ یعنی پینے کے قابل چاندی کے استعمال کی ترغیب دیتے ہوئے دعویٰ کر ڈالا کہ یہ محلول کورونا وائرس کے جراثیموں کو 12 گھنٹوں کے اندر مارنے کی صلاحیت رکھتا ہے۔ جم کی اس بات کو سوشل میڈیا پر بہت زیادہ پھیلایا گیا۔ ادھر طبی ماہرین خبردار کر رہے ہیں کہ خدا کے لیے ان معدنیات کو معدے میں مت انڈیل لیجیے گا  کہ اس حرکت سے گردوں کو شدید نقصان پہنچ سکتا ہے۔ بے چارے کہہ رہے کہ آئرن اور زنک جیسی دھاتوں کے برعکس سلور ایک ایسی دھات ہے جس کا انسانی جسم میں کوئی کام نہیں ہے۔ اس کے علاوہ اور بہت سے اتائیوں کی طرف سے یہ بات پھیلائی جا رہی ہے کہ گرمی وائرس کو ختم کر دیتی ہے اس لیے بہت زیادہ گرم پانی پئیں، بہت زیادہ گرم پانی سے نہائیں اور یہاں تک کہ ہیئر ڈرائیر کا استعمال کریں۔ وائرس کا شکار ہی نہیں بلکہ عام لوگ بھی اس پیغام سے متاثر ہو کر اتنا گرم پانی پی رہے کہ غذائی نالی جل گئی ہے۔ کچھ شدید گرم پانی سے اپنا بدن جلا بیٹھے ہیں۔ پروفیسر بلوم فیلڈ اس مشورے پر کہہ رہے ہیں کہ انسانی جسم کے باہر ’کسی بھی وائرس کو فوراً ہلاک کرنے کے لیے آپ کو 60 ڈگری سینٹی گریڈ کے لگ بھگ درجہ حرارت چاہیےاور یہ درجہ حرارت کسی بھی گرم پانی کا غسل کرنے سے بہت زیادہ گرم ہے۔ ٭٭٭ آپ نے دنیا بھر کی وہمی خبریں ملاحظہ کیں، اب ملک عزیز کی سنیے: ملک عزیز میں بھی ڈیٹول اور سیف گارڈ والے، ماسک اور پیاز بیچنے والے، کشتے اور سانڈے کا تیل بیچنے والے نیز ہر ایک کپڑا لے کر اپنی دکان چمکا رہا۔ اور تو اور ہمارے خفیہ ترین ذرائع نے تو خبر دی ہے کہ پاکستانی فیس بکی بھی اپنی مصنوعات کااشتہار لیے عنقریب دھماکا کرنے والے ہیں۔  نعمان بخاری راتوں رات ایک اشتہار اپنے شہد کا بنانے میں لگا ہوا ہے کہ کورونا بخارسے بچاؤ کا واحد علاج صرف بخاری کے رات گئے بننے والے بخارات سے بننے والےشہد میں ہی ہے۔ ادھر درویش بھی اپنی سلاجیت کا اشتہار بنا رہا کہ کورونا وائرس مرے گا تو اسی کے پسینے سے  مرے گا۔ (یہ البتہ شکر کی بات ہے وہ ابھی کسی ایسے عطر کو سامنے نہیںلا رہاجو کورونا کش ثابت ہو) تصور سمیع نے البتہ ابھی خاص خاص احباب کو ہی چپکے سے واٹس ایپ کیا ہے کہ اس کی دکان پر مہیا ٹی ایس فیبرکس کے رومال سر منہ پرلپیٹ لیے جائیں تو کورونا وائرس نتھنے، دہانے تک نہیں پہنچ سکتا۔ یہ گرچہ ہیں تو سارے ہی موقع پرست، مگر جہاں آپ نے ڈیڑھ کلو لہسن کھا لیا، چاندی کو نگل لیا، کھولتے پانی سے اندر باہر سب کچھ جلا لیا، تو آخر ایک بار اپنے فیس بکی دوستوں کو بھی آزمانے میں حرج ہی کیا ہے…! 😍 ٭ (نوٹ: اس پوسٹ کا آخری حصہ دراصل اشتہار ہی ہے۔ ہمیں اس پوسٹ کے بدلے میں شہد کی بوتل، سلاجیت کی ڈبی اور ایک عدد رومال کی آفر ہوئی ہے) محمد فیصل شہزاد

##############################
https://www.facebook.com/faisal.shahzad.1253236/posts/3279901638705623
ڈریں مت! ڈر سے انسان موت کے زیادہ نزدیک ہوجاتاہے۔ حضرت علی رضی اللہ عنہ کا قول ہے کہ جہاں خوف دیکھو، اُس میں داخل ہوجاؤ۔ خالصتاً ملحدانہ زبان میں بھی کہا جائے تب بھی ایسی موت سے صرف اِمیون سسٹم ہی بچا سکتاہے اور اِمیون سسٹم کا اتنا تعلق جسمانی طاقتوں کے ساتھ نہیں جتنا اندرونی جوش و جذبے، زندہ رہنے کی خواہش اور ہمت و استقامت کے ساتھ ہے۔ چناں چہ ’’خطرے میں داخل ہوجاؤ‘‘ سے آج بالکل صاف صاف یہ مُراد ہے کہ رضاکار بھرتی ہونے کے لیے تیار ہوجاؤ۔ یعنی جب بھی حکومت آواز دے کہ وائرس سے لڑنے کے لیے تمھاری ضرورت ہے، تو تم پہلے شخص ہوجو اپنی ذرّہ بکتر باندھ رہے ہو۔ ادریس آزاد

##############################
https://www.facebook.com/faisal.shahzad.1253236/posts/3279535392075581
چلیے مزاح بہت ہو گیا۔ اب سنجیدگی سے کورونا کا ایک یقینی اور تیربہدف علاج سنیے۔ اور وہ ہے: صدقہ اور خدمت  حتی الامکان خودحفاظتی تدابیر کرتے ہوئے باہر نکلیے اورحتی الوسع بھوکوں کو کھانا کھلائیے۔ بیماروں کی دادرسی کیجیے۔ ناداروں اور کمزوروں کا سہارا بنیے۔ یعنی استعداد کی بقدر خدمت کے کاموں میں لگیے اور استطاعت کے بقدر عوام پر خرچ کیجیے۔ ٭ محمد فیصل شہزاد

##############################
https://www.facebook.com/faisal.shahzad.1253236/posts/3282449535117500
کورونا کی وجہ سے77 ہزار جانیں محفوظ 🙂 ٭٭٭٭٭٭٭٭٭٭٭٭٭٭ کورونا وائرس ایک عالمی وبا کی صورت اختیار کرچکا ہے، جس کے نتیجے میں دنیا بھر کی معیشت شدید نقصان پہنچا ہے۔ دنیا بھر میں لاکھوں چھوٹے بڑے کارخانے بند ہیں، لیکن اس کا ایک فائدہ بھی ہوا ہے! کارخانوں اور فیکٹریوں کی بندش سے عالمی فضائی آلودگی میں بھی ڈرامائی طور پر کمی دیکھنے میں آئی ہے۔ ایک تازہ ترین رپورٹ کے مطابق گزشتہ ہفتے اسٹینفرڈ یونیورسٹی کے مارشل برک نے سیٹیلائٹ سے حاصل کی گئی زمینی تصاویر کے ذریعے بتایا تھا کہ چین کی فضاؤں میں مضر نائٹروجن ڈائی آکسائیڈ گیس کے اخراج میں غیر معمولی کمی دیکھنے میں آئی ہے۔ اس کا مطلب یہ ہے کہ چین میں فضائی آلودگی میں کمی کے باعث، پچھلے دو مہینوں میں پانچ سال سے کم عمر کے 4000 بچوں اور 70 سال سے زائد عمر کے 73000 بزرگوں کی جانیں بچی ہیں۔ یہ بچت اس جانی نقصان سے کہیں زیادہ ہے جو کورونا وائرس سے دنیا بھر میں اب تک ہوچکا ہے۔ یورپی خلائی ایجنسی کے ماہرین نے بھی کوپرنیکس سینٹینل 5 پی سٹیلائٹ سے لی گئی زمین کی تصاویر کے ذریعے اٹلی میں لاک ڈاؤن سے پہلے اور بعد کی فضائی آلودگی کا موازنہ کیا ہے۔ جس سے انکشاف ہوا کہ کورونا وائرس سے صنعتی سرگرمیوں، کاروں، ٹرکوں اور پاور پلانٹس کی بندش نے وہاں کے ماحول پر بھی انتہائی مثبت اثرات مرتب کیے ہیں اور وہاں کی فضا میں بھی نائٹروجن ڈائی آکسائیڈ گیس کی مقدار واضح طور پر کم ہوگئی ہے۔ اس بارے میں یورپی خلائی ایجنسی کی جانب سے ایک مختصر ویڈیو بھی جاری کی گئی ہے، جسے دیکھ کر بخوبی اندازہ لگایا جاسکتا ہے کہ ماحولیاتی حوالے سے کورونا وائرس کی عالمی وبا انسانوں کے لیے زحمت تو زمین کے لیے رحمت ثابت ہورہی ہے جو بالواسطہ طور پر دراصل انسانوں کے لیے ہی رحمت ہے۔ کیوں کہ ماحولیاتی ماہرین مختلف مطالعات سے یہ ثابت کرچکے ہیں کہ فضائی آلودگی اس وقت دنیا میں سب سے بڑی قاتل ہے جس کے نتیجے میں بعض جگہوں پر لوگوں کی اوسط عمر بھی تین سال کم ہوچکی ہے۔ ٭٭٭

##############################
https://www.facebook.com/faisal.shahzad.1253236/posts/3281983875164066
بابا بابی محرم مستورات جماعت ٭٭٭٭٭٭٭٭٭٭ ہم نے جو بزرگوں کی جماعت بنا کر انھیں پہاڑوں پر چالیس دن کے لیے بھیجنے کا بروقت منصوبہ پچھلی پوسٹ پر بنایا ہے ایک فوری اور نادر خیال کے تحت اس میں تھوڑی سی ردوبدل کر رہے ہیں وہ یہ کہ جماعت محرم مستورات کی ہو یعنی بابا کے ساتھ بابی بھی کیوں کہ محترم ماوں کو بھی تو آئسولیٹ کرنا ہے۔ یوں ضمنا ایک بہت بڑا فائدہ بھی ہو گا وہ یہ کہ عموما بچے جوان ہو جاتے ہیں تو بابا اور بابی کا ایک دوسرے سے ملنا باتیں کرنا کم ہو جاتا ہے بوجہ بیکار کی شرم کی وجہ سے تو چالیس دن کے لیے وہ اپنا ماضی ایک بار پھر جی سکیں گے ٭٭٭ سوشل ورکر بابا ٹنڈوآدمی

##############################
https://www.facebook.com/faisal.shahzad.1253236/posts/3284890828206704
پچھلی پوسٹ کے صرف دس منٹ بعد ماسک خود چل کر کمرے میں آ گیا وہ بھی الٹے پیروں۔ 🙃 کیسے کیسے ہیرے ہمارے خیرخواہ ہیں! 🥰

##############################
https://www.facebook.com/faisal.shahzad.1253236/posts/3294601173902336
عجیب بات یہ پتا چلی کہ گھر بیٹھے بھوک زیادہ لگتی ہے تین کی بجائے چھوٹے بڑے 5 کھانے ہو رہے بچوں کی تو جیسے پارٹی ہو رہی! 🤔عجیب بات یہ پتا چلی کہ گھر بیٹھے بھوک زیادہ لگتی ہے تین کی بجائے چھوٹے بڑے 5 کھانے ہو رہے بچوں کی تو جیسے پارٹی ہو رہی! 🤔

##############################
https://www.facebook.com/faisal.shahzad.1253236/posts/3294467333915720
ایک تحریری فورم مقابلہ  ٭٭٭٭٭٭٭ اجتماعی المیہ اپنی جگہ مگر ہر شر میں یا المیہ کہہ لیجیے، کچھ نہ کچھ خیر بھی چھپا ہوتا ہے۔ اہل ذوق طبعی دکھ تو محسوس کرتے ہیں مگر جو فائدے اور خیر کے پہلو ہیں، انھیں فراموش نہیں کرتے بلکہ خود بھی ان سے مستفید ہوتے ہیں، دوسروں کو بھی بتاتے ہیں۔ سیلف آئسولیشن (خودساختہ خلوت) کے ان دنوں میں ہم سب شاید برسوں کے بعد اپنے گھروں میں اپنے بچوں اور اہل خانہ کے ساتھ ہیں۔ ہمیں اہل ذوق ہونے کا دعوا تو نہیں مگر ان دنوں گھر میں بہت ساری نئی نئی اور پیاری پیاری چیزیں ہو رہی ہیں۔ بہت سے فائدے محسوس ہو رہے ہیں۔ ان فائدوں کو نوٹ کرنے اور دو چار دنوں میں ان پر مستقل الگ الگ اور تفصیل سے لکھنے کا من بن رہا ہے۔ اور کچھ نہیں تو اپنے میگزینز کے لیے کچھ اچھا تیار ہو جائے گا ان شاء اللہ تعالیٰ۔ آپ سب کو بھی دعوت تحریر ہے کہ وبا کے ان دنوں کے اجتماعی و انفرادی، دینی و دنیوی فائدے رقم کیجیے اور ہمیں بھیجیے۔ ہم ایک تحریر فورم کے تحت انھیں شامل اشاعت بھی کریں گے اور سب سے جامع اول دوم سوم تین تحریروں کے محرر کو اپنی کتاب اور پورے ایک سال تک بچوں کا اسلام گھر بیٹھے مفت بھیجیں گے۔ ٭ محمد فیصل شہزاد
