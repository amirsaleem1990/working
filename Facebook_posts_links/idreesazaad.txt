
##############################
https://web.facebook.com/idreesazaad/posts/10215180356089129?comment_tracking=%7B%22tn%22%3A%22O%22%7D
’’میں نے یہ خیال نیٹشے سے نہیں لیا بلکہ تصوف کا ’’انسانِ کامل‘‘ آج سے بیس سال قبل میرے پیشِ نظر رہاہے۔ انگریزوں کو اپنے ایک ہم وطن فلسفی الیگزینڈر کے خیالات کا مطالعہ کرنا چاہیے لیکن ہم دونوں میں فرق یہ ہے کہ الیگزینڈر کے خیال میں حقیقتِ منتظَر ایک خدائے ممکن الوجود کی شکل میں جلوہ گر ہوگی لیکن میرا خیال ہے کہ شانِ الٰہی ایک برترانسان کے قالب میں جلوہ گر ہوکر رہے گی‘‘ علامہ اقبال

##############################
https://web.facebook.com/idreesazaad/posts/10215204898462673?comment_tracking=%7B%22tn%22%3A%22O%22%7D
وہ قحطِ اعتبارِ وفا ہے کہ ہم بھی آج یاروں کے دَم کیے ہوئے پانی سے ڈر گئے رحمان حفیظ

##############################
https://web.facebook.com/idreesazaad/posts/10215223723253281?comment_tracking=%7B%22tn%22%3A%22O%22%7D
18 اپریل، 1955، آئن سٹائن کو پرنسٹن ہاسپٹل  لایا گیا۔ ڈاکٹروں نے سرجری کا مشورہ دیا اور امکان ظاہر کیا کہ ’’آپ ٹھیک ہوجائینگے‘‘۔ لیکن آئن سٹائن نے سرجری سے ا...نکار کردیا اور کہا، "It is tasteless to prolong life artificially.I have done my share; it is time to go. I will do it elegantly." See More

##############################
https://www.facebook.com/idreesazaad/posts/10215236480612207?comment_tracking=%7B%22tn%22%3A%22O%22%7D
دِل کا دروازہ کھُلا دیکھ کے آنے والے مُنہ اُٹھائے یونہی اَندر ہی چلے آتے ہیں :) ادریس آزاد

##############################
https://web.facebook.com/idreesazaad/posts/10215269685682313?comment_tracking=%7B%22tn%22%3A%22O%22%7D
اِس کا مطلب آگ لگی ہی نہیں تھی۔ اگر سچ مُچ لگی ہوتی تو بجھانے والے سارے ہوتے۔ کون زندہ جل جانا چاہتاہے؟ کوئی بھی نہیں۔

##############################
https://web.facebook.com/idreesazaad/posts/10215269365514309?comment_tracking=%7B%22tn%22%3A%22O%22%7D
خُلد میں رہ ہی کیا گیا ہوگا جس گھڑی ہم وہاں سے اُترے ہیں ادریس آزاد

##############################
https://web.facebook.com/idreesazaad/posts/10215283360504175?comment_tracking=%7B%22tn%22%3A%22O%22%7D
یہ دِل کے ساتھ سَر بھی مانگتی ہے محبت کی یہی زور آوری ہے جو ہم نے ہنستے ہنستے جان دی ہے سُنا ہے زندگی آگے کھڑی ہے مرا دروازہ کب کا مرگیاہے تری دیوار کیسے جی رہی ہے؟ ابھی سے آپ تو گبھرا گئے ہیں ابھی میری کہانی اور بھی ہے مری اوقات پر ہنستی تھی،اور اب مری ہر بات پر ہنسنے لگی ہے مجھے تو، عشق لگتا تھا، کہ ہوگا مگر کچھ لوگ کہتے ہیں پری ہے یہ اردو شاعری کا شوق گویا مری مظلوم ماں کی خودکشی ہے اُسے کہنا یہ فنکاروں کی محفل کہانی کار کے دم سے جمی ہے ارے! اتنا تو ہم بھی مانتے ہیں محبت آپ کو کچھ کم سہی، ہے یہ دِل کرنے لگا ہے رقص ِ رومیؒ تری باتیں نہیں ہیں بانسری ہے بدن میں تتلیاں اُڑنے لگی ہیں یہ نچلا ہونٹ تیرا پنکھڑی ہے بس اب کی بار پکّا فیصلہ ہے ہماری یہ محبت آخری ہے محبت ہے مجھے، اُس نے بتایا مرا محبوب اللہ کا ولی ہے جہاں تک اُس کی آنکھیں دیکھتی ہیں وہاں تک روشنی ہی روشنی ہے تمہارا ہاتھ چھونے کی تمنّا؟ بہت ہےپَر مروت میں دبی ہے وہی تم ہو مگر میں ڈررہاہوں تمہاری مسکراہٹ اجنبی ہے چٹانیں رُوئی بن کر اُڑ رہی ہیں یہی، لگتاہے محشر کی گھڑی ہے پلٹنا پڑگیا ہے، راستے میں قیامت بے حجابانہ کھڑی ہے لگاتی ہے وہ جب ہاتھوں پہ مہندی گلابوں پر چنبیلی کاڑھتی ہے ادریس آزاد

##############################
https://web.facebook.com/idreesazaad/posts/10215334363339214?comment_tracking=%7B%22tn%22%3A%22O%22%7D
تخلیق کی مثال چمن میں اُگنے والے پیڑوں، پودوں، پتوں، شاخوں اور پھولوں کی سی ہے، جبکہ تنقید کی مثال چمن کے مالی کی سی ہے۔ مالی پودوں کو پانی دیتا، اُن کے حشووزوائد کو کاٹتا، تراشتا اور حاصل ہونے والے پھل کو سمیٹتاہے۔ مالی دو مختلف شاخوں کے درمیان قلم کاری کرکے نئی نئی نسلیں پیدا کرسکتاہے لیکن نئی نسل کی کسی شاخ پر اُگنے والے پھول کو اُگنے سے روک نہیں سکتا۔ جیسے درخت اور اس کی شاخیں اپنے مالی کے عمل سے بےنیاز ہوکر اپنا سفرنَمو جاری رکھتی ہیں بالکل ویسے ہی تخلیق بھی تنقید سے ماوراہے۔ تنقید کے خوف سے وجود میں آنے والی تخلیق، پوری طرح سےتخلیق کہلانے کی حقدار نہیں ہے۔ تخلیق جس آزادی کی طلبگار ہے وہ تنقید کی موجودگی میں ممکن نہیں۔ ایک درخت کی کسی شاخ پر آزادی کے ساتھ پھوٹنے والی نئی کونپل کی طرح تخلیق اپنے وقت، مقام اور مواد کے لیے کسی کی محتاج نہیں۔  الغرض تنقید کو کوئی حق نہیں کہ تخلیق کار کی تخلیقی آزادی پر قدغن لگائے۔ تنقید کا کام ہے پہلے سے موجود تخلیقات پر بات کرنا اور مختلف تخلیقات میں باہمی ربط و افتراق ڈھونڈنا۔ اس تلاش میں اگر وہ ایک نیا پودا پیدا کرنے میں کامیاب ہوجاتی ہے تو اُس لمحے تنقید خود تنقید نہیں رہتی، تخلیق بن جاتی ہے۔ ادریس آزاد

##############################
https://web.facebook.com/idreesazaad/posts/10215354276717036?comment_tracking=%7B%22tn%22%3A%22O%22%7D
’’نصف جیون یہ سنتے بِیت جاتاہے کہ ابھی عمر نہیں تمہاری اور باقی نصف یہ سنتے کہ اب عمر نہیں تمہاری‘‘ منورہ حیدر

##############################
https://web.facebook.com/idreesazaad/posts/10215369820225614?comment_tracking=%7B%22tn%22%3A%22O%22%7D
واہ کیا زبردست آرٹ ھے .💖

##############################
https://web.facebook.com/idreesazaad/posts/10215369629700851?comment_tracking=%7B%22tn%22%3A%22O%22%7D
زباں پہ اُس کی مرے حسبِ حال واقعہ ہے عجیب بات ہوئی ہے، کمال واقعہ ہے یہ ایک ساتھ حقیقت تو ہونہیں سکتے فراق واقعہ ہے یا وصال واقعہ ہے؟ نہ ٹُوٹ ٹُوٹ کے گرتے قدم قدم پہ گلاب زمیں پہ میرے ستارے کی چال واقعہ ہے یہ اور بات، یہ کون و مکاں رہے نہ رہے مرا وجود مگر لازوال واقعہ ہے ہم اِس زمانے میں اِک دوسرے پہ مرتے ہیں ہمارا پیار بڑا بے مثال واقعہ ہے ذرا بھی درد سے پہلے خبر نہیں تھی مجھے مرا وجود مرا بال بال واقعہ ہے خیال آتا ہے دنیا کے خواب ہونے کا جہان خواب ہے لیکن خیال واقعہ ہے میں اینٹ اینٹ کا اب بھی حساب رکھتاہوں گلی کے موڑ سے گزرا جو سال واقعہ ہے ادریس آزاد

##############################
https://web.facebook.com/idreesazaad/posts/10215447642691127
اُس طرف جارہا ہوں صدیوں سے جس طرف راستہ نہیں جاتا ادریس آزاد

##############################
https://web.facebook.com/idreesazaad/posts/10215447625050686
اب تو بس کیجیے نظروں کو ہٹا بھی لیجے! دیکھیے! ہم کو محبت نہیں ہونے والی ادریس آزاد

##############################
https://web.facebook.com/idreesazaad/posts/10215472644116147
سائنس کو عام طورپر فلسفہ سے الگ کرکے دیکھاجاتاہے۔ یہ مانا جاتاہے کہ ایک دورتک فلسفہ دنیائے علم پر چھایا رہا لیکن دوتین صدیاں قبل سائنس شروع ہوئی اور فلسفہ آہستہ آہستہ معدوم ہوتاچلاگیا۔ میری دانست میں یہ ساری بات غیردرست ہے۔ یہ گویا کچھ یوں کہنے کے متراف ہے کہ کپڑا معدوم ہوگیا لیکن لباس باقی رہا۔ یا یوں کہناہے کہ رُوح فنا ہوگئی لیکن جسم باقی ہے۔ فلسفہ کسی ایک قسم کے عقیدے کا نام نہیں جو اپنے مخالف عقیدے کی کامیابی کی صورت میں فنا ہوجائےگا۔ فلسفہ میں ہرعقیدہ زیربحث آتاہے اور اَمرواقعی یہی ہے کہ ہمیشہ فلسفے میں ہرعقیدہ ہی زیربحث آیاہے۔ اگر کچھ کہناہی ہے تو یوں کہنا چاہیے کہ ’’سائنس فلسفے کا وہ خواب ہے جسے فلسفہ ہزاروں سال سے دیکھ رہاتھا‘‘ ۔ سائنس نے 2019 تک تو جو کچھ بھی بتایا، کہا، کِیا، کرکے دکھایا، کرلینے کا دعویٰ کیا یا کررہی ہے، یہ سب کچھ کسی نہ کسی فلسفی کا دیکھا ہوا خواب ہی تھا۔ مثلاً سائنس نے پچھلی صدی کے آغاز تک دِل سے مان کر نہ دیا کہ مادے کی اکائی ایٹم ہے، لیکن آخر مان لیا۔ اب یہ سب سے پہلے قدیم یونانی فلسفی ڈیماکریٹس کا خواب ہے۔ پھر اُس کے بعد یہی خواب مسلمان فلسفیوں کی ایک پوری فوج یعنی اشاعرہ نے دیکھا۔ پھر یہی خواب قدرے مختلف رنگ میں لائبنز نے بھی دیکھا۔ اِن کے علاہ بھی بہت سارے فلسفی تاریخ میں گزرے ہیں جنہوں نے ایٹم کا تصور قائم کیا، اس کے بارے میں نظریات بنائے۔اس کی منطق ڈولپ کی۔ زمین کے گول یا چپٹے ہونے سے لے کر کوانٹم فزکس تک، ساری کی ساری سائنس ماضی میں فلسفیوں کے مختلف خوابوں کی صورت اُن کی کتابوں میں آج بھی موجود ہے۔ فلسفیوں نے یہ سب کچھ سوچا تھا۔ اُس وقت جب وہ ایسی باتیں سوچتے تھے تو اسے میٹافزکس کہا جاتاتھا، آج اُسی میٹافزکس کو فزکس کہاجاتاہے۔ گویا میٹافزکس وقت کے ساتھ ساتھ فزکس بن جانے کی صلاحیت رکھتی ہے۔ یوں بھی کہہ دیا جائے تو غلط نہ ہوگا کہ سوچا تو یہ سب کچھ پرانے دور کے فلسفیوں نے تھا لیکن سائنس کے دور میں اس سب کچھ کو عملاً انجام دیا جانے لگا۔ تاریخِ انسانی میں کتنے ہی فلسفے ہیں جو وقت کے ساتھ ساتھ عملاً انجام دیے گئے۔   کائنات کیسی ہے؟ کائنات قدیم ہے یا حادث؟ کائنات کے بنیادی اجزأ کیا ہیں؟ حرکت کیا ہے؟ حرکت کیسے ہوتی ہے؟ کیا کائنات میں کوئی دوامی عنصرموجود ہے؟ وغیرہ وغیرہ۔ اس جیسے تمام سوالات فلسفیوں نے ہررنگ میں چھیڑے اور تفصیلات میں اُتر کر لکھے ہیں۔ اگر کسی نے کوئی بعید ازعقل بات کردی ہے تو کسی دوسرے نے اس کے نقائص  نکال کر اس کے الٹ قریب ازقیاس بات بھی کردی ہے۔ ایسا نہیں ہے کہ فلسفے نے تو احمقانہ انداز میں سائنس والی بات کی تھیں اور سائنس نے اسے بالکل ٹھیک انداز میں کردیاہے۔ فلسفیوں میں ہرطرح کے مباحث موجود ہیں۔ عین وہی بھی جو سائنس نے اب عملاً انجام دیے۔ ابن سینا نے کہا تھاکہ پروجیکٹائل موشن کبھی بھی رُک نہیں سکتی جب تک اس کے راستے میں کوئی مزاحمت نہ آجائے۔ بعینہ یہی بات جب نیوٹن نے دہرائی تو اس نے اسے عملاً بھی انجام دیا۔ اور کسی بھی اچھوتے خیال کی ترقی ایسے ہی ہوتی ہے۔ ایک دور میں وہ بیان ہوتا ہے تو دوسرے دور میں اس کا اطلاق ہوتاہے۔ گویا فلسفہ سائنس کی ماں نہیں بلکہ باپ ہے۔ لیکن یہ بھی سچ ہے کہ سائنس گویا ناخلف اولاد ہے۔ ذرا سا غور کرنے پر معلوم ہوتاہے کہ فلسفے کا وہ حصہ جو سائنس بن گیاہے دراصل بہت مختصر ہے۔ اگر کبھی سائنس بنانے والوں نے اُن باقی حصوں کو بھی سائنس بنانے کی کوشش کی ہوتی جو بہت زیادہ ہیں اور وسیع ہیں تو پتہ نہیں اِس دنیا میں کیا سے کیا ہوگیا ہوتا۔ اس بات کی ہزاروں، لاکھوں مثالیں دی جاسکتی ہیں لیکن میں فقط ایک پر اکتفاکرتاہوں۔ ارسطو سے لے کر برگسان تک، یا اقبال تک، کتنے ہی فلسفیوں نے ’’صورت‘‘ کو موضوع بنایا ہے۔ مثلاً ابن مسکویہ کا خیال ہے کہ، ’’جب مادہ ایک صورت سے دوسری صورت میں تبدیل ہوجاتاہے تو پہلی صورت کلیۃً معدوم ہوجاتی ہے۔ چونکہ اگر وہ کلیۃً معدوم نہ ہوجائے تو اس کو یا تو کسی دوسرے جسم میں منتقل ہونا پڑے گا۔ یا وہ اسی جسم میں باقی رہے گی ۔ ہمارے روزمرہ کے تجربہ سے پہلی صورت کی تردید ہوجاتی ہے۔ اگر ہم ایک موم کے کُرے کو ایک جامد مربع میں تبدیل کردیں تو اس کی ابتدائی کریت کسی دوسرے جسم میں منتقل نہیں ہوتی۔ دوسری حالت بھی نامکن ہے کیونکہ اس سے یہ نتیجہ لازم آئے گا کہ دومتضاد صورتیں گولائی اور لمبائی ایک ہی جسم میں موجود رہ سکتی ہیں۔ لہذا نتیجہ یہ مترتب ہوتاہے کہ نئی صورت وجود میں آتے ہی ابتدائی صورت کلیۃً معدوم ہوجاتی ہے۔ اس استدلال سے یہ قطعی طورپر ثابت ہوتاہے کہ اعراض، جیسے صورت، رنگ وغیرہ عدم محض سے وجود میں آتے ہیں‘‘ اب چونکہ ہم جانتے ہیں کہ بغیر صورت کے مادے کا تصور ممکن نہیں ہے اور مادہ ایک خاص وقت میں ہی آغاز ہوا تھا تو اس کا مطلب یہ ہوا کہ صورت بھی ایک خاص وقت میں ہی آغاز ہوئی تھی۔ چنانچہ ہم صورت کو ازلی، نہیں خیال کرسکتے۔ صورت ہمارے ذہن کی پیداوار بھی نہیں کہ اس کا مادے میں مسلسل اظہار دیگرشاہدین یا ناظرینِ کائنات کے لیے بھی حی و مدرک ہستی کی طرح سے یکساں ہے۔ ہرشاہد یا ہرناظر کا ردعمل مختلف ہوسکتاہے لیکن صورت ان کے لیے بھی وجود رکھتی ہے۔ گویا صورت جو عدمِ محض سے وجود میں آتی ہے اور کائنات میں مسلسل جاری و ساری رہتی ہے ضرور سائنس کے لیے کوئی خاصے کی چیز ہوسکتی تھی ۔ لیکن بہت مشکل ہے کہ سائنس اس پر کبھی توجہ دینے کے لیے خودکوقائل کرسکے۔ جب تک سائنس، سائنسدانوں، یونیورسٹیوں، لیبارٹریوں اور دیگر تمام ریسرچ ٹیکنالوجیوں کا مقصد سرمایہ دار کی خدمت ہے تب تک ایسے موضوعات سائنس کے موضوعات نہیں بن سکتے جن کا براہِ راست تعلق سرمائے اور منافعے کی دنیا سے نہ ہو۔ ادریس آزاد

##############################
https://web.facebook.com/idreesazaad/posts/10215471849336278
چشم ِ نامہرباں سے اُترے ہیں تیر ہیں اور کماں سے اُترے ہیں "یہ زمیں آسماں سے اُتری ہے آسماں لامکاں سے اُترے ہیں... لامکاں وہ جہاں مکان نہیں اعتبار ِ نہاں سے اُترے ہیں" وہ بھی پربت نگر سے آئی تھی چاند تارے جہاں سےا ترے ہیں آپ آئے ہیں آج آنگن میں آسماں، آسماں سے اُترے ہیں بحر ِ دِل میں تھکن تھکن سی ہے جسم کے بادباں، سے، اُترے ہیں خلد میں رہ ہی کیا گیا ہوگا جس گھڑی ہم وہاں سے اُترے ہیں ہنستے آئے تھے غرفہ ۶ دل میں جانے کیوں بدگماں سے اُترے ہیں ہم نشیبوں سے چڑھ کے آئے ہیں آپ اونچے مکاں سےا ُترے ہیں درس ہے جن میں قتل و غارت کا یہ صحیفے کہاں سے اُترے ہیں ادریس آزاد See More

##############################
https://web.facebook.com/idreesazaad/posts/10215480241386074
ظرف ٹُوٹے، ایاغ بھول گئے سارے سینے فراغ بھول گئے کھا گئے تن بدن بھی، اور دِل بھی میری آنکھوں کو زاغ بھول گئے آپ نے جب پلٹ کے دیکھا تھا ٹمٹمانا چراغ بھول گئے عقل کی بات اتنی دور گئی تھا کہاں پر دماغ بھول گئے آپ کو باغ باغ دیکھا تو ہم تو جنت کے باغ بھول گئے دیکھ کر داغ میرے سینے کا حضرتِ داغ، داغ بھول گئے اس قدر بلب ہوگئے روشن ہم جلانا چراغ بھول گئے ادریس آزاد

##############################
https://web.facebook.com/idreesazaad/posts/10215480225305672
فیس بک کی ایک ملنگ اور فقیر ہستی ۔۔۔۔۔۔۔ بہت سی خواتین کے بارے میں لوگ گمان رکھتے ہیں کہ اسے اللہ نے بڑی فرصت میں بنایا ہے ۔ یا فلاں کا حسن چاند کو مات دیتا ہے ...یا وہ قسمت کے دھنی ہیں ۔ مگر ایک ایسی شخصیت بھی ہے جسے اللہ نے بڑی فرصت سے ذہانت اور بے نیازی عطا کی ہے ۔  بلا شبہ فیس بک گنج ہائے گراں بہا سے بھرا ہوا ہے ۔ اگرچہ دو نمبر سے لیکر دس نمبر تک فراڈئیے مرد و زن بھی موجود ہیں ۔ نقاب پوش لوگ ، نِسائیت کے دوپِٹے اوڑھے لوگ ، دانشوری کے بزعمِ خود دعوے دار لوگ  اور ، ٹُو پیس ، کے ملبوس میں انتہائی کریہہ شخصیات جنکا گھٹیا اندازِ  گفتگو ایک منٹ میں انہیں عریاں کر دیتا ہے اور شرافت کی پرتیں تہہ بہ تہہ اتر جاتی ہیں ۔  ۔ مگر انہی رنگین و سنگین لوگوں کے بیچ ایک ایسی ملنگ شخصیت بھی موجود ہے جس کو مطالعہ کرنے کے بعد محسوس ہوتا ہے کہ علم کی کوئی حد ہے ۔ آ خر کہا ّں تک ہے اسکی سوچ کی رسائی  ؟ جوں جوں پڑھتے جائیں علم کا سمندر ٹھاٹھیں مارتا محسوس ہوتا ہے ۔ اتنا نالج میں نے آ ج تک کسی کے پاس نہیں دیکھا ۔ اس ملنگ کی سائنس ، مذہب اور آ رٹ سے لیکر کلچر اور ادب تک ہر علم درجہ کمال کو پہنچا ہوا ہے ۔ وہ کبھی دعوے دار نہیں ہوا مگر مذہب اور دینی مطالعہ اتنا وسیع ۔۔۔۔ کتابوں کو رٹا نہیں لگایا کبھی حوالہ نہیں دیا ۔ مگر  انکا علم انکے مختلف مضامین میں جھلکتا ہے ۔ جب سائنس کی بات کرتا ہےتو ششدر کر دیتا ہے ۔ بس ایک گنگا بہہ رہی ہے چپ چاپ کہ جس نے فائدہ اٹھانا ہے اٹھا لے ۔  انتہائی صاف ستھرے ذہن کا معصوم سا انسان ۔  گفتگو کے دوران مخاطب کو اتنی عزت دیتا ہے کہ وہ خود کو کوئی توپ ٹائپ سمجھنے لگتا ہے ۔ مزاج میں ایسا توازن اور سادگی کہ  ندی کی سبک خرامی بھی مات کھا جائے ۔ ایک ایسا شخص جس کی فرینڈز لسٹ میں صرف شامل ہونا ہی بڑے اعزاز کی بات ہے کہ وہ آ پ سے بات کرے یا نا کرے آ پ اس علم کے سوتے سے فیض یاب ہونے لگتے ہیں ۔ بلکل ایسے جیسے  بارش اپنے پانی سے بلا امتیاز ہر کسی کو سیراب کرتی چلی جاتی ہے ۔ لائنیں لگی رہتی ہیں کہ خدا کے لئیے میری ریکوسٹ ایکسپٹ کیجیئے ۔   جناب نا تو وہ کوئی ماضی کی شخصیت ہے نا ماورائی مخلوق ، نا  ہی کسی پریوں کے دیس کا راجہ ۔۔۔۔۔۔ یقینا سب بے قراری سے اس کا نام جاننے کے خواہش مند ہوں گے تو ذرا دل تھام کر سنیئے اس شخص کا نام ہے  Idrees Azad ۔۔۔۔۔۔۔۔۔۔۔۔۔۔ See More

##############################
https://web.facebook.com/idreesazaad/posts/10215510520303028
’’ذوق، اشیأ کے جوہر کا پُراَسرار اِدراک ہے‘‘ شیخ شہاب الدین سہروردی مقتول شہیدؒ ۔۔۔ فلسفۂ عجم ۱۷۱

##############################
https://web.facebook.com/idreesazaad/posts/10215509056066423
ریشہ۶ِ دہر میں پھونکا جو فسوں، کن فیکوں کھل گیا مجھ پہ ترا رمز ِ دروں کن فیکوں یہ تسلسل سے تصادم، یہ تواتر سے فساد لگ رہا ہے کہ سراسر تھا جنوں، کن فیکوں... صاحبِ قول! مجھے بھی تو سراَفراز کرے آسمانوں کی طرح میں بھی تو ہوں کن فیکوں پہلے پاگل کیا شعلے پہ مرے ڈال کے خاک کرگیا پھر مرے جذبات کا خوں کن فیکوں ادریس آزاد See More

##############################
https://web.facebook.com/idreesazaad/posts/10215529877266940
زمام ِ لمحۂ موجود بس میں رہتی ہے یہ کائنات مری دسترس میں رہتی ہے ادریس آزاد

##############################
https://web.facebook.com/idreesazaad/posts/10215529872906831
اپنے استاد کے بارے میں سکندراعظم کے الفاظ ۔۔۔ ’’ارسطو زندہ رہے گا تو ہزاروں سکندر تیار ہوجائینگے مگر ہزاروں سکندر مل کر ایک ارسطو کو جنم نہیں دے سکتے۔ میرا باپ ...مجھے آسمان سے زمین پر لایا ۔ جبکہ میرا استا د مجھے زمین سے آسمان پر لے گیا ۔ میرا باپ باعث حیات ِ فانی ہے اور استاد موجب حیات جاوداں ۔ میر ا باپ میرے جسم کی پرورش کرتا ہے اور استاد میری روح کی‘‘ See More

##############################
https://web.facebook.com/idreesazaad/posts/10215575508407690
ما راہ المسلمون حسنا فہو عند اللہ حسن (مسند احمد حدیث نمبر ۳۶۰۰)

##############################
https://web.facebook.com/idreesazaad/posts/10215574867391665
پڑنے لگتاہے نشانے پہ ہر اِک سنگ مجھے جب مری شاخ ِ تمنّا پہ ثمر آتاہے ادریس آزاد

##############################
https://web.facebook.com/idreesazaad/posts/10215610151233739
لوگ تو یونہی آتے جاتے ہیں راستے کتنا بلبلاتے ہیں ہم دراوڑ مزاج ہیں اب بھی آج بھی سبزیاں اُگاتے ہیں کم سنی عمر ہے محبت کی خواب آنکھوں میں گنگاتے ہیں پہلے حسرت تھی’’ کب بڑے ہونگے‘‘ اب جوانی کے خواب آتے ہیں تم نے دیکھا نہیں پرندوں کو؟ گیت گاتے ہیں اور لُبھاتے ہیں سانس لیتے ہیں لوگ یا اُن کے سانپ سینوں میں سرسراتے ہیں تُو ہماری نماز پڑھ جاکر ہم تری بانسری بجاتے ہیں آئیے ! بیٹھیے! ہمارے پاس! آپ کو شاعری سناتے ہیں منحرف ہوگئے ہیں دنیا سے رات دِن محفلیں جماتے ہیں بات یہ ہے کہ پُتلیوں والے اُنگلیوں پہ ہمیں نچاتے ہیں آپ بھی ناک سے نہیں سُنتے ہم بھی روٹی چبا کے کھاتے ہیں جائیے! آپ کو خدا پوچھے! آپ کتنا ہمیں ستاتے ہیں تم پری زاد ہو پرے ہی رہو! ہم تو بندوں سے دِل لگاتے ہیں چاند! تم بدگماں ہوا نہ کرو! وہ ستارے ہیں، ٹمٹماتے ہیں ایک بُت کا طواف ہوتاہے وہ تعلق جو ہم نبھاتے ہیں ذات کے ہیں فقیر اور ہم کو بادشاہی کے گُر سکھاتے ہیں؟ آپ لاکھوں روپے کماتے ہو ہم یہی چار سو کماتے ہیں آپ رہتے ہیں دِل میں یوں جیسے دھان کے کھیت لہلہاتے ہیں لوگ دنیا میں اپنے ہونے کا اِس قدر شور کیوں مچاتے ہیں ہم کو بھی پانیوں سے مطلب ہے ہم بھی کھیتوں میں ہل چلاتے ہیں مُسکراتے نہیں ہیں اصل میں آپ میری ہمّت کو آزماتے ہیں رات بھر ساتھ اپنے خوابوں کو اپنے بازُو پہ ہم سُلاتے ہیں آپ پلکیں جو پٹپٹاتے ہیں اصل میں بجلیاں گراتے ہیں ہم وہ بےکس ہیں زندگی کے سال سالہا سال سے گنواتے ہیں جانے کیسے یہ لوگ دنیا میں اُونچے اُونچے مقام پاتے ہیں جن کا دُنیا سے دِل بہلتاہے زندگی کے مزے اُڑاتے ہیں ادریس آزاد

##############################
https://web.facebook.com/idreesazaad/posts/10215594300677485
استادِ محترم جناب جلیل عالی کا ایک شعر شہر میں چاہے سو ترمیم ضروری ہو شہر پناہ پہ ضرب لگانا ٹھیک نہیں

##############################
https://web.facebook.com/idreesazaad/posts/10215624838360908
پُر مسرت

##############################
https://web.facebook.com/idreesazaad/posts/10215635114617808
عمران خان کی تقریر سُنی۔ فخر اور خوشی ہوئی۔ مغرب کے لیے تین میسج تھے عمران کی تقریر میں، ۱۔ مشرق کی طرف سے مغرب کے لیے میسج ۲۔ مسلمانوں کی طرف سے مغرب کے لیے میسج ۳۔ پاکستان کی طرف سے مغرب کے لیے میسج تینوں میسجز پُہنچانے کا حق ادا کردیا اِس لیڈر نے۔  سب سےپہلا میسج یہ تھا کہ غریب ملکوں کے ساتھ جو تم لوگ کررہے ہو، یہ غیرانسانی سلُوک ہے۔ تم سُود کی شکل میں جو کچھ وصول کررہے ہو، اس سے ہم غریب ممالک اپنے لوگوں کو اچھا کھانا کھلا سکتے تھے۔  دوسرے میسج میں تو عمران نے کمال ہی کردیا۔ ناموسِ رسالت کے موضوع پر اتنی اچھی تقریر میں نے آج تک نہیں سُنی۔ سینے پر ہاتھ مار کرکہا کہ ’’ہم ہرٹ ہوتے ہیں‘‘۔ ہم ہرٹ ہوتے ہیں جب تم توہینِ رسالت کرتے ہو۔ اور پھر مختصر لیکن جامع الفاظ میں سمجھایا کہ ہمارے لیے ہمارے پیغمبر کیا حیثیت رکھتے ہیں۔ یہ بھی کہا کہ ’’جب میں کم عمری کے زمانے میں برطانیہ آیا تو میں نے دیکھا کہ وہاں عیسیٰ علیہ السلام کی زندگی پر مضحکہ خیز فلم لگی ہوئی تھی (تو میں گویا حیران رہ گیا)۔ بلاشبہ عمران نے مسلم امہ کا یہ مسئلہ محبتِ رسول صلی اللہ علیہ وسلم کے جذبے سے سرشار ہوکر بیان کیا۔  تیسرا پیغام تو قہرانگیز تھا۔ تم کیا سمجھتے ہو؟ ہمیں لڑنا پڑا تو ہم کیا کرینگے؟ ہم نے کلمہ پڑھ رکھاہے۔ ہم لڑیں گے اور کسی سات گنا چھوٹے ملک کے سامنے ہتھیار ڈالنے یا مرجانے میں سے کسی ایک کے انتخاب کا اختیار ہوتو وہ کیا انتخاب کرےگا؟ ایسی تباہی ہوگی جو ہندوستان اور پاکستان کی سرحدوں سے بہت دور تک جائےگی۔ کشمیر اقوامِ متحدہ کی ذمہ داری ہے اور اقوامِ متحدہ کو یہ ذمہ داری نبھانا ہوگی۔ ہندوستان اور مودی کے خلاف اتنا کھل کر بولا عمران، کہ گویا جیسے عدالت میں کوئی کسی قاتل، دہشت گرد اور ظالم انسان کے خلاف گواہی دے رہا ہو۔ مودی کو  توعمران نے گویا (معذرت کے ساتھ) ننگا کرکے رکھ دیا۔  اس سب پر مستزاد وہ شاندار بیانیہ تھا جو عمران نے اپنی تقریر میں اختیار کیا۔ یہ گویا پورے پرولتاریہ کی جانب سے، پھر پوری مسلم دنیا کی جانب سے اور پوری پاکستانی قوم کی جانب سے، ایک بھرپور متبادل بیانیہ تھا جومغرب کے اجتماعی بیانیوں کے لیے کسی طمانچے سے کم نہیں تھا۔  افغانستان، جہاد، آزادی، امریکی جنگ اور ٹرمپ جیسے موضوعات کے حوالے سے دیکھا جائےتو اقوامِ متحدہ کے سٹیج پر امریکہ کے خلاف اتنی واضح اور کھلم کھلا تقریر شاید پاکستان کے کسی پہلے لیڈر نے کی۔ ادریس آزاد ۔۔۔ افراسیاب کامل کا کمنٹ، عمران نے دلیل سے مغرب کی مکارانہ سیاست کو آشکار کیا۔ ۔۔۔۔۔ 1 تم غریب ملکوں میں لوٹ مار کرنے والوں کو اپنے ملکوں میں پناہ دیتے ہو جس سے وہاں غربت میں اضافہ ہوتا ہے۔ 2..تم غریب ملکوں کو سود پر قرضے دیتے ہو جس کی وجہ سے ان کی معیشت کمزور ہی رہتی ہے۔ 3 جو تمہاری پالیسی کے مطابق ہوں تو مجاہد متضاد ہوں تو دہشت گرد ۔ 4. تمہاری نظر میں غریب ملکوں کے عوام کی جانیں، جانوروں کی جانوں سے بھی ارزاں ہے۔

##############################
https://web.facebook.com/idreesazaad/posts/10215634378719411
اقبالؒ کے نزدیک تقدیر سب کے لیے نہیں ہوتی۔ یہ متغیر مقدار ہے جو آزادی اور غلامی کے قطبین کے مابین سفر کرتی ہے۔غلاموں کی تقدیر ہوتی ہے مگر احرار کی نہیں۔ احرار کے پاس اختیار ہوتاہے جو تقدیر کے برعکس ایک اور قوتِ عمل ہے۔ افراد اور اقوام، ہردو سطحات پر جبر و اختیار کا گہرا تعلق، حریت و بندگی کے ساتھ ہے۔ سوال یہ ہے کہ حریت یا آزادی کس چڑیا کا نام ہے؟ دراصل آزادی کی حدود کا تعین ہی بنیادی مسئلہ ہے جو حکمائے عالم سے آج تک کماحقہُ حل نہیں ہوپایا۔  ایک نظریہ ہے کہ ہر کسی کا ہر عمل اپنی اپنی جگہ پر جسٹفائیڈ ہے۔ کوئی بھی اپنے فریم آف ریفرینس سے غلط نہیں کررہا ہوتا۔ یہ بات لاجیکل ہے۔ جیل کے ہر قیدی کے پاس ایک جواز ہے، ایک کہانی ہے جو باعث بنتی ہے اس کے مجرم ہونے کا۔ اقبالؒ کے ہی بقول ، سکندراعظم جب ایک بحری قزاق کو طلب کرتا اور اس کے جرائم کی سزا سنانا چاہتا ہے تو قزاق اُسے یوں جواب دیتاہے، ترا پیشہ ہے سفاکی ، مرا پیشہ ہے سفاکی کہ ہم قزاق ہیں دونوں ، تو میدانی ، میں دریائی جب ایکٹ آف گاڈ جسٹفائیڈ نہیں ہے تو ایکٹ آف مین کیسے جسٹفائیڈ ہوسکتاہے؟ چنانچہ آزادی کی حدود کا تعین ممکن ہی نہیں ہے۔ ایک ہی پیمانہ ہے جو زبردستی ان حدود کو متعین رکھتاہے اور وہ ہے "طاقت" کا پیمانہ۔ علامہ مشرقی اس نتیجہ پر پہنچ چکے تھے۔ انہوں نے ایڑھی چوٹی کا زور لگایا کہ قوم طاقت کے حصول کی خاطر لڑمرے۔ اس لحاظ سے دیکھا جائے تو اخلاقیاتِ حاضرہ طاقت ور کے گھر کی لونڈی ہے۔ کیونکہ علامہ اقباؒل اپنے خطبات میں لکھتے ہیں کہ  "آزادی خیر کی شرطِ اوّلین ہے" اور طاقتور جو کہ "ظاہر و حاضر" زمانہ میں سب سے زیادہ آزاد ہوتا ہے خیر کو سمجھنے اور اس پر عمل کرنے کا اہل بھی سب سے زیادہ ہوتاہے۔ اُسی کی اخلاقیات ہی منطقی اعتبار سے ایک صحت مند ذہن کی اخلاقیات ہوسکتی ہے۔ اُسی کے پاس سب سے زیادہ آزادی ہے اور اسی کو سب سے زیادہ سوچنے اور سمجھنے کا موقع میسر ہے۔ اس بات کا فیصلہ وقت کرتاہے کہ اس کی اخلاقیات فی الواقعہ انسانیت کے لیے مضر ثابت ہوئی یا مفید ۔  اور استادِ محترم جنابِ جلیل عالی کا کمنٹ، ’’اقبال نے در اصل اس نکتے کو اجاگر کیا ہے کہ عملِ خیر آزادی کے بغیر بروئے کار نہیں آ سکتا۔ آزادی عملِ خیر کی شرط ہے پیمانہ نہیں ۔ اس سے یہ نتیجہ نکالنا درست نہیں کہ جو جتنا آزاد ہو گا وہ لازمی طور پر اتنا ہی فروغِ خیر کا باعث بنے گا۔ البتہ یہ کہہ سکتے ہیں کہ اقبال کے نزدیک پیمانہِ خیر پر پورا اترنے والا جتنا آزاد ہو گا اتنا ہی فروغِ خیر کا باعث بنے گا ۔جیسے ایک ذاتی حیثیت کے محدود اختیار میں کی جانے والی نیکی کا دائرہ قوتِ نافذہ کے بڑے اختیار سے سر انجام پانے والے دائرہ خیر جتنی وسیع ا لاثر نہیں ہو سکتی۔ اقبال کے معیارِ خیر و شر کو سامنے رکھے بغیر محض اختیار اور دائرہِ خیر کا کو ریلیشن بنانا اقبال کے مربوط اور جامع نظامِ فکر سے زیادتی ہے۔‘‘ ادریس آزاد ۲۰۱۳

##############################
https://web.facebook.com/idreesazaad/posts/10215639494087292
خسفِ وجودِ شکستہ دل جو ہوا تھاکشورِ جان میں جو کھنڈر کھڑا تھا بکھر گیا جو ورق پڑے تھے ہوا ہوئے ادریس آزاد

##############################
https://web.facebook.com/idreesazaad/posts/10215661493397261
کیا شمائلہ کا اخذ کردہ یہ نتیجہ درست ہے؟ ۔۔۔۔۔۔۔۔۔۔۔۔۔۔ ’’تم دونوں نے روشنی کی شعاع، میری طرف، ایک ہی وقت میں بھیجی ہے کیونکہ روشنی کی شعاع مجھ تک ایک ہی وقت می...ں پہنچی ہے مثلاً ٹھیک بارہ بج کر دو منٹ اور نوسیکنڈ پر۔ اور چونکہ میں جانتی ہوں کہ تم دونوں میری دونوں سمتوں میں مجھ سے برابر فاصلوں پر کھڑے ہو اور ایک ہی افقی خط پر موجود ہو اس لیے، میں جانتی ہوں کہ تم دونوں نے روشنی کی شعاع، میری طرف، ایک ہی وقت میں روانہ کی ہوگی؟‘‘ کیا شمائلہ کا اخذ کردہ یہ نتیجہ درست ہے؟ اگر شمائلہ ایک ٹرین میں موجود ہو۔ ٹرین یکساں ولاسٹی سے چل رہی ہو۔ ٹرین پر شمائلہ  عین درمیان میں کھڑی ہو اور علی اس کے دائیں طرف اور احسن اس کے بائیں طرف برابر فاصلوں پر موجود ہوں۔ علی اور احسن شمائلہ کی طرف روشنی کی شعاع روانہ کریں جو شمائلہ کو ایک ہی وقت میں موصول ہوئی ہو۔ تو کیا شمائلہ کا یہ خیال کہ انہوں نے روشنی کی شعاع ایک ہی وقت میں بھیجی ہوگی، درست ہے یا غلط؟ ادریس آزاد See More

##############################
https://web.facebook.com/idreesazaad/posts/10215661480876948
دل میں کہنے کا یارا تھا اُس کی جانب سے دھڑکا تھا مرنے والے کی آنکھوں میں ضائع ہونے کا شکوہ تھا کالی کالی آنکھوں والی کی آنکھوں میں سورج سا تھا بن سوچے ہی دے دینا تھا اُس نے تم سے دل مانگا تھا بچہ گیند اُٹھانے آیا بابا عینک ڈھونڈ رہا تھا ٹکڑا ٹکڑا ہوجانے پر بادل بن کر میں برسا تھا کرچی کرچی ہوجانے سے ٹوٹا پھوٹا ہی اچھا تھا تم ڈر ڈر کر دِل میں اُترے تم کو گرنے کا خدشہ تھا؟ ادریس آزاد

##############################
https://web.facebook.com/idreesazaad/posts/10215815124037931
اقبال کے نظام فکر میں سائنس کا مقام — ڈاکٹر رضی الدین صدیقی

##############################
https://web.facebook.com/idreesazaad/posts/10215814915952729
سلامتی کی دعا

##############################
https://web.facebook.com/idreesazaad/posts/10215854108452517
ڈاکٹرصاحب نے جس پہلو سے بات کی ہے، ہم میں سے کسی نے بھی نہیں کی۔

##############################
https://web.facebook.com/idreesazaad/posts/10215862162733869
پرسوں کے سیمینار میں میری گفتگو بعنوان ’’اقبال کے مطالعۂ سائنس کا تنقیدی جائزہ‘‘ اوراستادِ محترم جناب جلیل عالی صاحب، جناب افتخار عارف اور جناب فتح محمد ملک کی میری گفتگو پر رائے۔

##############################
https://web.facebook.com/idreesazaad/posts/10215896401669821
نعمان بھائی (نعمان علی خان) کی پوسٹ پر استادِ محترم جناب جلیل عالی کا ایک کمنٹ۔ ’’مسلم تہذیبی قوت کے فعال اور متحرک ہونے کے ثبوت کے لئے عالمی استعمار کے ایجنڈے پر نگاہ ڈال لینا ہی کافی ہے۔ استعماری قوتوں کو اپنے خلاف مقبوضہ کشمیر، پاکستان، فلسطین، افغاںستان، ایران، عراق، ترکی اور ملائشیا کے مزاحمتی کردار کے خلاف جس درجے کی نا انسانی ریشہ دوانیاں کرنی پڑ رہی ہیں۔اور اسلامو فوبیا کے غبارے میں ہوا بھرنا پڑ رہی ہے۔ کیا یہ سارا شوقیہ پروگرام ہے؟ البتہ یہ المیہ بھی موجود ہے کہ اس ایجنڈے میں استعمار کو ہر جگہ نام نہاد آزاد خیال، سیکولر ، ما بعد جدیدی ، شکست خوردہ انقلابی ، ناراض کٹھ ملائی اور مفاد پرست بالائی عناصر کی پوری پوری حمایت حاصل ہے‘‘

##############################
https://web.facebook.com/idreesazaad/posts/10215917502677333
’’اگراتنی سی پبلک مجھے اِس جذبے سے، اور جنون سے ایک بار بھی کہہ دیتی، گو عمران گو! تو میں تمہارے کہنے سے پہلے ہی چھوڑکے چلا جاتا‘‘ وزیراعظم عمران خان، چودہ اگست کا خطاب

##############################
https://web.facebook.com/idreesazaad/posts/10215934119292738
جو آسمان میں پرواز کرنے والا تھا وہ باز دشت کے زاغوں نے مارڈالا تھا قاسم شاہ

##############################
https://web.facebook.com/idreesazaad/posts/10215934106972430
بطور وزیراعظم عمران خان کے یہ الفاظ کہ ’’مولانا فضل الرّحمان کے ہوتے ہوئے یہودیوں کوپاکستان میں ایجنٹ کی ضرورت نہیں ہے‘‘  کس حد تک درست ہیں؟  یہاں لفظ یہودی لکھاہوا ہے، اس لیے آپ کو میری بات سمجھ نہیں آئےگی۔ تھوڑی دیر کے لیے اس جملے میں عیسائی، ہندو، سکھ وغیرہ لگا کر چیک کریں۔ ایک پاکستانی وزیراعظم کو براہِ راست کسی مذہب پر اِس طرح بات نہیں کرنی چاہیے۔ اگر پاکستان میں یہودی اقلیت بھی موجود ہوتی تو؟ اس سے تو یہ تاثر ملتاہے کہ ہمارے وزیراعظم مذہبی بنیادوں پر منافرت کے قائل ہیں۔  میری رائے میں تو بطوروزیراعظم یہ بیان درست نہیں ہے۔ اس بارے میں قانون کیا کہتاہے، مجھے معلوم نہیں۔

##############################
https://web.facebook.com/idreesazaad/posts/10215966408419946
رات سے بارش ہورہی ہے۔ جاڑا اپنے تمام ترحسن کے ساتھ جلوہ گر ہے۔ اَمرود کے خشک پتے گیٹ کے پاس بکھرے ہیں اورگھنے اَمرُود کے پیڑ میں ایک چڑیا ابھی تک بیٹھی اپنے جگنو کا انتظارکررہی ہے۔ وہ بارش میں بھیگ رہی ہے لیکن اُسے تو جیسے اپنے ہونے نہ ہونے کا کچھ احساس ہی نہیں۔  جاڑا موسموں کا گُروہے۔ یہ وہ بُڈھا سنیاسی ہے جس کے دانایانہ مشوروں سے بہار اپنےسپنوں میں رنگ بھرتی ہے۔  آج جاڑے کی پہلی بھیگی صبح تھی۔ شمال سے آنے والی یخ بستہ ہوائیں مسلسل کواڑوں کو کھٹکائے چلی جارہی ہیں۔ یہ خوابوں کے دروازے پر ہونے والی موسم کی پہلی دستک ہے۔  نوبجے ذرا دیر کو بارش رُکی تو مَیں چھت پر چلاگیا۔ یہ علاقہ کسی جنگل کی طرح گھنے درختوں سے ڈھکاہے۔ اسلام آباد کا نومبر پت جھڑ کے حُسن سے مالامال ہوتاہے۔ یہ پیڑوں کے لباس بدلنے کا موسم ہے۔ سڑکیں خشک پتوں سے بھرجاتی ہیں۔ ہمارے گھر کے عقب میں جنگل کے بیچوں بیچ سےایک بہت پتلی سی پکی سڑک پارک تک جاتی ہے۔ یہ میرا پسندیدہ پارک ہے۔ اِس سڑک پر لوگوں کی آمدورفت نہ ہونے کے برابر ہے اس لیے سڑک خشک پتوں سے بھرجاتی ہے۔ چھت سے سڑک نظر نہیں آتی، بھاری پیڑوں نے اُسے چھپارکھاہے۔ میں، تحفے میں ملی نئی گرم شال اُوڑھے دیر تک چھت پر کھڑا رہا۔ جنگل کی خوابناکی میں کھویا، گیلاپے کے بوجھ سے ٹوٹتے پتوں کی آخری سسکیاں سنتارہا۔ پارک میں کوئی نہیں تھا۔ جھولے آپ ہی آپ جھول رہے تھے۔ جیسے اُن پر نہ نظرآنے والی پریاں بیٹھی ہوں۔ لیکن مجھے وہ سفید کپڑوں، گلابی پروں والی پریاں دکھائی دے رہی تھیں۔ بارش نہیں تھی، لیکن بُوندا باندی مسلسل جاری تھی۔ میں نے سگریٹ سُلگالی۔ آسمان پر کسی کسی وقت بادل گرجتے، کبھی ہوا تیز ہوجاتی۔ یوں لگ رہا تھا جیسے اِن خنک ہواؤں کی سرگوشیوں میں کچھ پیغام چھپے ہیں۔ لیکن میں اتنے حسین موسم سے توجہ ہٹاکراِن پیغامات پرغور نہیں کرنا چاہتا تھا۔ اب پھر بارش ہورہی ہے لیکن اس کی آواز نہیں سنائی دے رہی۔ کمرے میں لال دہکتے ہِیٹر نے شور مچارکھا ہے۔ آج مَیں پارک نہیں گیا۔ صبح زیادہ تیز بارش تھی۔  آج میں یونیورسٹی بھی نہیں گیا۔ دھرنے کی وجہ سے طلبہ ابھی گھروں سے واپس نہیں آئے۔ ادریس

##############################
https://web.facebook.com/idreesazaad/posts/10215960090101992
صلوا علیہ و آلہٖ

##############################
https://web.facebook.com/idreesazaad/posts/10215968007299917
حوالہ؟؟

##############################
https://web.facebook.com/idreesazaad/posts/10215976319827725
فارسی بھی عنایت کیجیے ۔۔

##############################
https://web.facebook.com/idreesazaad/posts/10216003925277844
حجرے میں اک چراغ ہو جیسے جلا ہوا ​​آنکھوں میں ایسے دید کا ارمان، یا نبیؐ! نجیبہ عارف

##############################
https://web.facebook.com/idreesazaad/posts/10215999311562504
سراپ کی رائے میں تخلیق انسانی اور دیگر حیوانات الگ الگ "سنگل سیل" سے ارتقاء کر گئے ہیں ...یا دونوں یعنی پلانٹ، حیوانات اور انسان کا ارتقاء ایک ہی سنگل سیل سے ہوا ہے ؟

##############################
https://web.facebook.com/idreesazaad/posts/10216008689276941
نہیں نہیں، میں اکیلا تو دل گرفتہ نہ تھا شجر بھی بیٹھا تھا مجھ سے کمر لگائے ہوئے مرشد (ادریس آزاد)

##############################
https://web.facebook.com/idreesazaad/posts/10216061686121829
نمبر تھیوری. Number theory یہ ریاضی کی وہ شاخ ہے جو انسان کے تجسس کے ساتھ بڑھتی ہوئی معرض وجود میں آتی رہی،کہ یہ صحیح اعداد کی خصوصیات کا مطالعہ کرواتی ہے.  چونکہ منفی نمبرز مثبت نمبروں کے جیسا رویہ ہی دکھاتے ہیں تو صرف مثبت نمبروں کو ہی ڈسکس کرنا کافی ہوتا ہے. مثبت اعداد جن کو ہم گنتی کے اعداد بھی کہتے ہیں انسانی ذہن میں ریاضی کے متعلق پہلا خیال تھے. تو یہ کہا جاسکتا ہے کہ انسانی تہذیب شروع ہوتے ہی انسان نمبر تھیوری میں دلچسپی لینا شروع ہوچکا تھا.  بیسویں صدی کے وسط تک ریاضی کی purest branch خیال کیا جاتا تھا جس کا حقیقی زندگی میں بلاواسطہ کوئی استعمال نہیں تھا. جب ڈیجیٹل کمپیوٹرز معرض وجود میں آئے تو  انکشاف ہوا کہ نمبر تھیوری حقیقی زندگی کے متعلق بہت سے مسائل کے جواب دے سکتی تھی.   اب تو نمنر تھیوری کو مختلف کلاسز میں تقسیم کیا جا چکا ہے 1)ایلیمنٹری نمبر تھیوری        Elementary N.T  2)الجبری نمبر تھیوری              Algebraic N.T 3)اینالیٹک نمبر تھیوری              Analytic N.T 4)جیومیٹرک نمبر تھیوری       Geometric N.T  5)پروبابیلیسٹک نمبر تھیوری Probabilistic N.T جو ٹاپک ہم ڈسکس کرنے جا رہے وہ ایلیمنٹری کا ہے Divisibility And Prime Number جیسا کہ ہم جانتے ہیں کہ دو کوئی بھی  صحیح اعداد کی جمع،تفریق اور ضرب کا نتیجہ ہمیشہ ایک صحیح عدد کی شکل میں نکلتا ہے.لیکن تقسیم میں یہ ہمیشہ نہیں ہوتا.  مثال کے طور پہ 147 کو اگر 10 پہ تقسیم کریں تو 14.7 جواب آتا ہے جو کہ صحیح عدد نہیں. لیکن جب 147 کو 7 پہ تقسیم کریں تو جواب 21 آتا ہے جو کہ صحیح عدد ہے. تو اس کو ہم یوں لکھیں گے  10 does not divide 147 And  7 divides 147 نمبر تھیوری میں 7 | 147 اور ناٹ ڈیویزبل کے لیے | پہ ایک ترچھی لائن لگادیتے ہیں.(کی بورڈ میں موجود نہیں)  اگر a اور b کوئی دو صحیح اعداد ہوں اور  a|b تو ضرور ایک صحیح عدد d جواب آئے گا کہ b=da ہوگا.  مثلا  7 | 147 تو 21 ایک صحیح عدد ہے جس کے لیے ہم لکھ سکتے ہیں (7)(21)=147 اس لیے ہم a کو مقسوم علیہ divisor اور b ,d کا multiple ہے.  امید ہے divisibility  سمجھ آگئی ہونی.  اب آتے ہیں مفرد اعداد prime numbers کی طرف...  یہ 1 سے بڑے مثبت صحیح اعداد ہیں جن کو 1 تقسیم کرتا ہے یا وہ عدد خود. یا جس کے دو ہی مقسوم علیہ divisor ہوں.  پہلے چند مفرد اعداد 2،3،5،7،9،11،13،17،19، ہیں.   1 سے 100 تک کے درمیان 25 مفرد اعداد موجود ہیں.  ہم Sifting method کے ذریعے یہ آسانی سے نکال سکتے ہیں.  پہلے دو پہ تقسیم ہونے والے تمام اعداد سوائے 2 کے(4،6،8...) کو نکال دیں پھر تین پہ تقسیم ہونے والے تمام اعداد سوائے 3 کے(...9،15،21،) نکال دیں. اور یہ کام 7  تک کرتے رہیں.. باقی جو بھی بچیں گے وہ مفرد اعداد ہونگے.  11 کے لیے اس لیے نہیں کرسکتے کہ 11 کو 11 سے ضرب دیں 121، جو کہ 100 سے بڑا ہے ،حاصل ہوتا ہے. یہ طریقہ 200BC کے آس پاس دریافت کیا گیا.  اگر 100 تک کے دریافت کرنے ہوں تو اس جذر المربع لیں اور جو جواب آئے وہاں تک کے مفرد اعداد کے جزو ضربی کو نکال دیں... باقی جو بچیں گے وہ مفرد اعداد ہوں گے.  اب جو مفرد اعداد نہیں ہے،اس کو مفرد اعداد کے حاصل ضرب کے طور پہ لکھا جا سکتا ہے اس تھیورم کو فنڈامینٹل تھیورم کہتے ہیں..  The fundamental theorem of Arithmetic  An integer greater than 2 is a prime or can be written as a unique product of prime numbers.  یا تو ایک نمبر مفرد عدد ہے یا پھر وہ مفرد اعداد کے حاصل ضرب کے طور پہ لکھا جا سکتا ہے.اور وہ مفرد اعداد یونیک ہونگے..  مثال کے طور پہ 600=2.2.2.3.5.5=2³.3.5²=5².3.2³=3.2³.5² تین بار 2،دوبار 5 اور ایک بار 3 صرف 600 کے لیے مخصوص ہے. اس کے علاوہ کسی اور کے لیے اتنے ہی اور یہی مفرد اعداد کبھی استعمال نہیں ہونگے. اس لیے مفرد اعداد کو صحیح اعداد کے  بلڈنگ بلاکس کہتے ہیں... اور یہی اعداد اصل میں صحیح اعداد کے جنریٹر ہیں. اور صحیح اعداد پہ ساری نمبر تھیوری ہے...  اس لیے آج میں نے کہا تھا کہ نمبر تھیوری کی  خوبصورتی اور ملکہ یہ مفرد اعداد ہی ہیں. اور گاس انکل نے کہا کہ ساری سائنس کی ملکہ ریاضی اور ریاضی کی ملکہ نمبر تھیوری ہے..  یہ ایک وسیع مضمون ہے اور میں نے ہلکا سا تعارف کروانے کی کوشش کی ہے...  محمد علی رضا معاون Britannica

##############################
https://web.facebook.com/idreesazaad/posts/10216069365593811
ایک معمولی سی مماثلت ۔۔۔۔۔۔۔۔۔۔۔۔۔۔۔۔۔ ہم جب قربانی کا بکرا عید سے دوچار دن پہلے خریدتے ہیں تو ہم خود اور ہمارے بچے اُن کے ساتھ مانوس ہوجاتے ہیں۔ ہم  اُنہیں گھر سے باہر گھمانے لے جاتےہیں، اُنہیں کھلاتے پلاتے ہیں، اُن کے ساتھ پیار کرتے ہیں یہاں تک کہ وہ بکرے ہم  پر اعتبار کرنے لگ جاتے ہیں۔ پھر چاہے ہم  اُن کی رسّی کھول بھی دیں تو وہ ہمارے پیچھے پیچھے چلتے ہیں۔ اِسی طرح جب ہم کُتاپالتے ہیں تو شروع شروع میں اُسے باہر لے جانے کے لیے اس کی زنجیرہم اپنے ہاتھ میں پکڑکر رکھتے ہیں۔ لیکن ایک وقت آتاہے جب ہمارے کُتے ہم سے اتنے مانوس ہوجاتے ہیں کہ اُن کی گردنوں میں فقط پٹہ ہوتاہے لیکن وہ کبھی ہمارے دہلیز کا دامن نہیں چھوڑتے۔ اب تو کرنسی بھی لگ بھگ ختم ہوتی جارہی ہے۔ فقط ایک کارڈ ہی کافی ہے۔ ہمیں مکمل بھروسہ ہے، وہ کارڈ عنایت کرنے والوں پر۔ ہم خوش ہیں کہ جگہ جگہ اے ٹی ایم لگے ہوئے ہیں۔ ہمارا مال، ہمارا سونا، ہماری اُجرتیں، ہمارے معاوضے، اب سب کچھ، کہیں اور، کسی اور کے پاس، بڑے سنبھال کے رکھے ہوئے ہیں۔ ہمیں اُن پر مکمل بھروسہ اور اعتبار ہے۔ اب ہمیں ضمانت کی پرچی(نوٹ) بھی جیب میں ڈال کر چلنے کی ضرورت نہیں۔ اب ہمارا سارا دھن دولت محفوظ ہے۔ پہلے سرمایہ دار ہمارے پیسے اپنے پاس رکھ کر ہمیں ایک پرچی جاری کرتا تھا کہ اس پرچی کے دکھانے پر وہ ہمیں ہمارا زر واپس کردےگا۔ اب ہم اس کے ہتھکنڈوں سے اتنےمانوس ہوچکے ہیں کہ اب تووہ ہمیں وہ پرچی بھی نہیں دیتا۔ اسے پتہ ہے کہ ہم کچھ نہ بولیں گے ادریس آزاد

##############################
https://web.facebook.com/idreesazaad/posts/10216091810074909
سریہاں سے آپ نے غالبا علامہ اقبال کا تصور تجربیت مسلم دریافت بہت عمدہ پیش کی تھی...

##############################
https://web.facebook.com/idreesazaad/posts/10216085691721954
یہ ایک آفاقی اُصول ہے کہ اجتہاد کے دروازے جتنی شدت سے بند ہوں افترأ کے دروازے اُتنی ہی شدت سے کھل جاتے ہیں کیونکہ تبدیلی (ارتقأ) کو روکنا کسی کے بس میں نہیں۔ ادریس آزاد

##############################
https://web.facebook.com/idreesazaad/posts/10216124376329045
مذہب کے خلاف الحاد کا بلند بانگ مقدمہ، ایک رواں تبصرہ ۔۔۔۔۔۔۔۔۔۔۔۔۔۔۔۔۔۔۔ ’’سچ تو یہ ہے کہ وحی و وجدان کے ذریعے حاصل ہونے والا علم سوفیصد حتمی ہوتاہے جبکہ عقل کے ذریعے حاصل ہونے والا علم نناوے فیصد سے اُوپر نہیں جاسکتا۔  قران میں  اللہ تعالیٰ نے فرمایا ہے کہ  ’’میں نے شہد کی مکھی کو وحی کی‘‘۔ اسی طرح ارشاد ہے کہ ’’میں نے موسیٰ کی ماں کو وحی کی‘‘۔ اسی طرح بعض دیگر آیات میں وحی کی اصطلاح اس طریقے پر استعمال ہوئی ہے کہ  جس سے معلوم ہوتاہے کہ وحی کے درجات ہیں۔ پرندے کا وہ عرفان جس کی بنا پر وہ اپنا بے نشان راستہ دیکھ لیتاہے اورایک براعظم سے دوسرے براعظم تک اُڑتا چلا جاتاہے ہمیشہ سوفیصد درست ہوتاہے۔ شہد کی مکھی کا وہ وجدان جس سے وہ شہد بناتی ہے ہمیشہ سوفیصد درست ہوتاہے۔کسی درخت پر کوئی آزادانہ پھوٹتی ہوئی شاخ درخت کی وحی ہے، جس کی بنا پر وہ سوفیصددرست علم کے ذریعے شاخیں نکالتاہے۔ یہ درجات ابتدائی ہیں۔  پانی کے نشیب کی طرف بہاؤ سے لے کر انسانی وجدان تک کتنے ہی درجات ہیں جن کے ذریعے حاصل ہونے والا علم ہمیشہ سوفیصد درست ہوتاہے۔ ہم جب اپنے ہاتھ کی اُنگلی سے اپنی ناک کو چھوتےہیں تو ہم ہمیشہ سوفیصد نتیجہ وصول کرتےہیں۔ کبھی ایسا نہیں ہوسکتا کہ ہم لقمہ تو منہ میں لے جانا چاہیں لیکن وہ لقمہ ہماری ناک میں چلا جائے۔ ہمیں کبھی آئنہ نہیں دیکھناپڑتا اپنے جسم کے کسی مقام کو اُنگلی سے چھُونے کے لیے۔ یہ ہمارا حیوانی وجدان ہے۔ کیونکہ کسی بھی جانور کو اپنا بدن چھُونے کے لیے آئینہ نہیں دیکھنا پڑتا۔ ایسے موقعوں پر  ہمیشہ ہی ہمارا علم درست ہوتاہے کیونکہ یہ ہماری جبلت  یعنی ہمارا وجدان ہے۔  ایک فٹبال کا کھلاڑی اپنے علم ، تجربے اور عقل  کو استعمال کرتے ہوئے اُتنا کامیاب نہیں  کھیل سکتا جتنا وہ اپنے حتمی وجدان سے کامیاب ہوتاہے۔ مشہور فٹبالر پیلے نے ایک مرتبہ گول کرنے کےلیے شاٹ لگائی۔ فٹبال پول  کے اُوپر سے  گزرگئی اور گول نہ ہوا۔ پیلے نے گیم رُکوا دی اور دعویٰ کیا کہ اس کی لگائی ہوئی شاٹ غلط نہیں ہوسکتی، اِس لیے پول کو چیک کیا جائے۔ پول کو چیک کیا گیا تو وہ  تھوڑا چھوٹا نکلا، گویا پیلے سچ کہہ رہاتھا، چنانچہ اس کا گول تسلیم کرلیاگیا۔ کہنے کو کہا جاسکتاہےکہ یہ اس کا تجربہ تھا لیکن تحقیق شرط ہے۔ یہ تجربہ کسی اورفٹبالر کے پاس کبھی  نہیں  دیکھاگیا، چنانچہ یہ پیلے کا وجدان تھا۔ اِس طرح ہزاروں مثالیں دی جاسکتی ہیں۔ وجدان سے حاصل ہونے والا علم حتمی ہوتاہے اور معاشروں کو اجتماعی وجدان نصیب ہوتے ہیں۔ سماج اپنی اخلاقی زندگی میں کسی ایک شخص کی عقل سے بنائی گئی قدروں پر نہیں چلتے۔‘‘ مکمل مضمون فیس بک پیج پر پڑھیں،  https://www.facebook.com/idreesazaad/posts/10216123787954336 یا اِس ویب سائیٹ پر بھی موجود ہے،  https://www.idrisazad.com/…/atheist-argument-against-relig…/

##############################
https://web.facebook.com/idreesazaad/posts/10216189918007546
زندگی! رحم نہیں تیرا وطیرہ، نہ سہی مرجوجائیں گے تو مرحوم بھی ہوجائیں گے ادریس آزاد

##############################
https://web.facebook.com/idreesazaad/posts/10216189914847467
’’مولانا جلال الدین رومیؒ کے سامنے ایک زاہد کی اس طرح تعریف کی گئی کہ اس نے تمام عمر میں کسی برے کام کا ارتکاب نہیں کیا۔ مولانا نے یہ سن کر فرمایا، ’کاش کردے وگ...زشتے‘‘ یعنی بنسبت اس کے کہ آدمی عمر بھر کوئی برا کام نہ کرے اور ایک حالت پر ٹھہرا رہے۔  یہ بہت بہتر ہے کہ وہ برے کام کا ارتکاب کرکے حالتِ موجودہ سے ترقی کرجائے‘‘ مولانا الطاف حسین حالیؒ See More

##############################
https://web.facebook.com/idreesazaad/posts/10216202808729806
یاد رہے کہ ہینری کیونڈش (1731-1810) نے  الیکٹرک کرنٹ کے پوٹینشل کا تصور سب سے پہلے پیش کیا۔ اُس کے پاس، اتنے قدیم زمانے میں وولٹس اور کرنٹ کا تناسب نکالنے کا کوئی ایسا طریقہ نہ تھا جس میں وہ آلات استعمال کرکے نتیجہ اخذ کرتا چنانچہ کیونڈش نے اپنے جسم سے کرنٹ گزارنا شروع کردیا۔ وہ بار بار خود کو کرنٹ لگوا کر اندازے لگاتا رہا کہ کتنے وولٹ ہوں تو کتنا کرنٹ ہوگا۔ چنانچہ سب سے پہلے ہمیں کرنٹ اور وولٹس کےتناسب کے بارے میں کیونڈش نے بتایا اور یہ نتائج اُس نے اپنے جسم کو پہنچنے والے بجلی کی جھٹکوں کی کمی یا شدت سے جمع کیے۔  سالیوٹ کیونڈش <3 <3

##############################
https://web.facebook.com/idreesazaad/posts/10216198511462377
وفورِ شعر ہے اور  رات ہونے والی ہے تُو  چاند ہے تو، ملاقات ہونے والی ہے تمہاری بات نے دل کی گھٹا کو چھیڑدیا ہماری آنکھوں سے برسات ہونے والی ہے میں اپنے خول میں سُوراخ  کرنے والاہوں مرے بطن سے مری  ذات ہونے والی ہے یہ ایک ساتھ جو خاموش ہوگئے ہیں لوگ ضرور کوئی بڑی  بات ہونے والی ہے ہرایک شخص ہی تیشہ اُٹھائے پھرتاہے بُتوں کی شہرمیں بہتات ہونے والی ہے وہ اپنی آنکھوں میں آیات لکھ کے لایا ہے اُس اجنبی سے مجھے مات ہونے والی ہے میں جانتاہوں حقیقت  سوانگِ محشرکی یہ دل لگی بھی مرے ساتھ ہونے والی ہے وہ کارِ عشق میں بھی کامیاب ہوگیا ہے اب اُس کو لمبی  حوالات ہونے والی ہے ہمارےضبط   کی پختہ روی  سے لگتاہے کچھ اور تلخیِ اوقا ت ہونے والی ہے سفرتوہوگا مگر راستے نہیں ہوں گے عجیب صورتِ حالات ہونے والی ہے ادریس آزاد

##############################
https://web.facebook.com/idreesazaad/posts/10216208728157788
یہ ملک ریاض اور حسن نواز کی کیا کہانی ہے؟

##############################
https://web.facebook.com/idreesazaad/posts/10216216093741923
ایسی وڈیو جو آپ نے پہلے کبھی نہیں دیکھی -

##############################
https://web.facebook.com/idreesazaad/posts/10216225879986573
غُلاب گھولَس کہ گال کِیتِس غضب کریندے جڈاں اَلیندے زباں سریکی تے بول مِٹھڑے مَکھاں شرینڑیں ودا  وَنڈ یندے پریم رشتہ وی یار   مِٹّی دا جیویں  کوئی کھڈوانڑا ہِے وِنجیج ونجے تاں اُوکوں بندہ ولا بھنیدے ولا بنڑیندے جوانی آوے جوانی ونجے جمال بُڈھڑا کڈائیں نِی تھِیندا   درخت جتنابزرگ ہووے ہوا کُوں اُتنی بہارڈیندے میں حسرتاں دےضعیف  ٹوٹے ،کھِنڈاکے جھاجھاتُوں  ایویں چُنڑداں جِویں کوئی بال پیاری شَے کُوں  پھِٹا چھُڑیندَے،  ولا گُلیندَے حضور! کوئی تَویز  ڈَسّو ،  جو ہاں دا پنجرہ کُراڑ کرگَے پرند خواباں دا آکے باہندَس  نہ دَر مریندَے، نہ دَرکُھلیندَے دعاواں  کر  تُو  خدابچاوےاَزادصاحب دے پیار کولوں چلاک گالہڑہِے گالہیاں کر، فقیربندیاں کو چا  پھسیندَے ادریس آزاد

##############################
https://web.facebook.com/idreesazaad/posts/10216224318147528
قابلِ داد اور متاثر کن۔ ہم بھی شامل ہونگے ترقی کے اس سفر میں اِن کے ساتھ ۔ انشااللہ

##############################
https://web.facebook.com/idreesazaad/posts/10216011135418093
ابلیس کی مجلسِ شوریٰ

##############################
https://web.facebook.com/idreesazaad/posts/10216016993524542
سر یہاں تو دن میں بھی انصاف نہیں ملتا ۔۔۔۔ برسوں لٹکا دیتے ہیں ۔۔۔ خان کے دعوے بھی مٹی میں دفن ہوگئے سارے ۔۔

##############################
https://web.facebook.com/idreesazaad/posts/10216051657111110
اب کے جو تصویر پیکٹ پر چھاپی گئی ہے، یہ سگریٹ سے نفرت کرنے والوں سے نفرت کروانے کی شاید کوئی سکیم ہے۔ :)

##############################
https://web.facebook.com/idreesazaad/posts/10216260391769346
شفقت چیمہ کیسے ایک حافظِ قرآن امام مسجد سے فلموں میں آیا اور پھر آج کیسے واپس پلٹا ؟؟ چیمہ صاحب اپنے ماں باپ کو یاد کرتے رو پڑے!!!

##############################
https://web.facebook.com/idreesazaad/posts/10216278124452652
ہماری یونی ورسٹی کے بچے، میرے بیٹے سے بھی چھوٹے، گولیاں کھا کر مر گئے! ہم بلاوجہ روتے ہیں کہ ہماری قوم جاہل ہے!  دو دن سے جو تماشا ٹی  وی پر دیکھ رہے تھے وہ جاہلوں نے نہیں، اعلیٰ تعلیم یافتہ طبقوں نے لگا رکھا تھا۔ اب سنا کہ  ایک لسانی تنظیم نے ایک مذہبی تنظیم کے ایجوکیشن ایکسپو پر دھاوا بول دیا۔   ہم اپنے بڑوں کے علاقائی،لسانی اور مذہبی تعصبات کی بوئی ہوئی فصل کاٹ رہے ہیں۔ اپنے جوان بچوں کے لاشے اٹھا رہے ہیں اور انھیں اکسانے والے پس پردہ بیٹھے تماشا دیکھ رہے ہیں۔

##############################
https://web.facebook.com/idreesazaad/posts/10216285131387821
پھگنڑ کُوں اِتنا مانڑ ڈِیو چیتَر دا گھُنڈ چا سگے دُھنداں دے روگ مُک ونجِن ساڈو بہار آسگے چیتا چلاک ہووے نئیں، لفظاں دے ہار پووے نئیں دل کُوں مِلے الاونڑاں ، ڈِٹھاہویا ڈِکھا سگے دُنیا کُوں گل گھتا تاں ہِم لُووے دی اِیں پُشاک کُوں کونی کوئی ہَنڈا سگا، کونی کوئی ہَنڈا سگے منہ داگھِراں تاں اُوہندا ہےیا اے گھِراں وی اوندا نئیں؟ اِتنا تاں حق من گھِنو، چِتھا ہویا تاں کھاسگے ساڈے سِراں تے چڑھ کے او، اُچّا بہوں تھِیا کھڑَے اِتنا نِواؤ پہاڑ کُوں روہی کُوں ہتھ لاسگے ادریس آزاد

##############################
https://web.facebook.com/idreesazaad/posts/10216303777493962
شِیدا بادشاہ ۔۔۔ تحریر: سُندس ہاشمی، (طالبہ بی ایس سیکنڈ، اُردو) وہ دن آخر کیسے بھلایا جا سکتا ہے جب آپ کی تعریف ہو اور  وہ بھی دو دوتین تین بار اور وہ بھی آپ کے پسندیدہ استاد سے۔جی ہاں میں بھی نہیں بھلا سکتی ۔سر ادریس آزاد سے اس روز تعریف ہوئی ، اُنہوں نے شاباش دی اور وہ بھی دو تین بار۔ یادگارلمحات ہیں، ہمیشہ یاد رہنے والے۔ بے شک۔ تعریف والے دن  دراصل سر ہمیں اسلامی  تہذیب کے بارے میں بتا رہے تھے۔ انہوں نے وضاحت کرتے ہوئے بتایا کہ شروع شروع کی اسلامی تہذیب دراصل  صرف عرب کی تہذیب  تھی۔پھر سر نے کلاس سے مخاطب ہو کر پوچھا کہ کوئی بتا سکتا ہے کہ اسلام  میں باہر سے کون سی تہذیب  سب سے پہلےآئی؟  میرے منہ سے یکدم نکلا کہ فارس کی تہذیب،سر نے حسبِ معمول ایک بار پھر  میرا نام پوچھا اور مجھے شاباش دی۔میں بہت خوش ہوئی ۔اس دن میں واقعی بہت خوش تھی۔ کیونکہ اپنی مباح آپی کے ساتھ آج کافی وقت گزارا تھا جو میں کبھی بھی نہیں بھلا سکتی اور پھر ابھی سر سے تعریف ؟ یہ تو کمال ہورہاتھا۔ پھر سر نے پوچھا کہ اس کے بعد کون سی تہذیب آئی؟ میں نے کلاس کی طرف رخ کیا اور کہا، ’’کلاس  اب میں  تم لوگوں کو موقع دے رہی ہوں، کیا کوئی بتائےگا؟ ‘‘مگر کوئی بولا ہی نہیں تو،  سر مجھ سے مخاطب ہو کر بولے، ’’ بیٹا آپ ہی بتا دو!  اِن کو   تومعلوم نہیں۔ ‘‘ لیکن آپس کی بات ہے۔میں تو سوکھا رعب ڈال رہی تھی ۔ معلوم تو مجھے  خود بھی نہیں تھا۔🙈  ایک  دن سر نے ہمیں ایک اسائنمینٹ  دی۔ عرب کا ایک  تاریخی اور تہذیبی مکالمہ ڈھونڈ کر لانا تھا۔یہ ایک خاص مکالمہ تھا۔ سرنے بتایا کہ ’’البدایہ والنہایہ‘‘ سے ملےگا۔ سرنے کہا، اس کا اردو میں ترجمہ کرنا ہے اور پھر اسے ایک لڑکی  پڑھ کر سنائےگی۔میں پھر بولی۔ ’’سر اس کو ڈرامے کی شکل دیتے ہیں۔ دو لڑکیاں ہوں۔ ان کے درمیان مکالمہ کروایا جائے‘‘۔ سرنے مسکرا کر میری جانب دیکھا اور کہا، ’’زبردست آئیڈیا ہے، ضرور کرو‘‘‘ ساتھ ہی پھر میری تعریف کرڈالی۔  🙈   مجھے اس وقت اچانک پیاس سی محسوس ہوئی اور میں نے پیچھے مُڑ کر دلآویز سے پانی مانگا۔ ایک دوست بولی، ’’کیوں سندس! تعریف ہضم نہیں ہورہی؟‘‘ بس وہ دن اور آج۔ کسی سے بھی پانی مانگو! یہی جواب ملتاہے، ’’پانی؟ کیوں؟ تعریف تو نہیں سُن لی کسی سے؟‘‘ سر کے سامنے ہم نے جو ڈرامہ پیش کرنا تھا، اُس میں دواہم کردار تھے۔ ایک  فارس کا  بادشاہ اور دوسرا عربی رئیس نعمان بن منذر۔ نعمان کا کردار ایمان نے  کرنے کا فیصلہ کیا ،اور میں نے بادشاہ کا کردار کرنے کے لیے اپنے آپ کو پیش کیا۔وہ الگ بات ہے کہ نہ  بادشاہوں جیسا ڈیل ڈول اور نہ بادشاہوں جیسی رعب دارشخصیت مگر پھر بھی نہ جانے کیوں میں نے بادشاہ بننا چاہا۔  مریم خٹک ہمارے ڈرامے کی ڈائریکٹر تھی۔ لیکن ہم ڈرامے کی ریہرسل تو تب کرتے جب مکالمہ مل جاتا۔ سرنے البدایہ کی جلد نہ بتائی تھی اور نہ ہی کوئی نشانی۔ چنانچہ مکالمہ ڈھونڈتے ڈھونڈے ڈائریکٹرصاحبہ تو ڈینگی  صاحب سے جاملیں۔ صرف ملیں ہی نہیں بلکہ ڈینگی صاحب کے گھر بطورمہمان کے باقاعدہ قیام فرمالیا۔ اُنہوں نے بھی خوب خاطر مدارت کی۔ داد دیتی ہوں اُن کے ذوق کو۔ ویسے خٹک بھی داد کے قابل ہے۔ جلد ہی واپس آگئی اور وہ بھی صحت یاب ہوکر۔  چنانچہ اب اس ڈرامے کے لیے ان سب  لڑکیوں نے اپنے نام لکھوائے جنہوں نے حصہ لینا تھا۔ میں بھی آگے بڑھی۔ خٹک نے آڈیشن  لینے تھے۔۔ اس کا نام۔تو مریم خٹک ہے لیکن شروع میں مریم لگاتے ہوئے میری زبان میں کھجلی سی ہونے لگی ہے۔ لکھتے ہوئے وہی کھجلی انگلیوں میں ہونے لگتی ہے تو میں صرف خٹک پر ہی اکتفا کرتی ہوں۔ اگلے دن میں  ذہنی طور پہ اچھی طرح تیار ہوئی اور  بس بادشاہ بننے کا چاہ پورا کرنے کے لیے خود کو مزید بہتر کرنے کی کوشش میں لگی رہی۔جب کلاس میں پہنچی تو بادشاہ کا سکرپٹ میرے ہاتھ میں تھما دیا گیا۔ میں حیران ہوئی کہ بس!! میری سیلیکشن ہوبھی گئی؟ اور وہ آڈیشن کہاں گیا؟ یونہی  ساری رات اور پھر  پورا رستہ خود کے پیچھے پڑی رہی۔ نعمان بن منذر کا کردار ایمان نے ہی لیا، عائشہ خان اور صبا کو نقیب بنایا گیا۔ڈرامے کو بہترسے بہتر شکل دینے کے لیے خٹک نے عرب سفیر کے ساتھ ساتھ مختلف ممالک کے کچھ اور سفیر وں کو بھی شامل کردیا۔اب اُن سفیروں کے کرداروں کے لیے لڑکیوں نے اپنے نام لکھوائے۔اب چونکہ البدایہ میں اُن سفیروں کا تو کوئی ذکر ہی نہیں تھا اِس لیے ایمان نے اُن فرضی سفیروں کے مکالمے خود لکھے۔ ملک شام کا سفیر، ملک روم کا سفیر، ملک ہِند کا سفیر، مصر کا سفیر وغیرہ وغیرہ۔ ڈرامے میں کردار بڑھتے چلے گئے لیکن بادشاہ میں ہی تھی۔ہم لوگوں نے ابھی تک ریہرسل نہیں کی تھی۔اس لیے میرا کردار ابھی تک خطرے میں تھا۔ اسی دوران بادشاہت کی ایک اور اُمیدوار سامنے آگئی، یعنی معصومہ۔ لیکن خدا کا شکرہے اس کی آواز بہت پتلی تھی۔ خٹک نے اسے کہا، ’’تم رہنے دو!‘‘۔ اب میری باری تھی، مجھے بول کردکھاناتھا۔ میں نے اپنی ہنسی کو قابو میں رکھ، گردن اکڑاتے اور لہجے کو بارعب بناتے ہوئے کر دو ڈائیلاگ سنائے۔ لڑکیوں کے چہروں پر موجود تاثرات دیکھ کر مجھے اندازہ ہوا کہ بادشاہت کے لیے مجھے نہ چاہتے ہوئے چنا جارہاہے۔ لیکن بہرحال چُن لیاگیا۔ بادشاہ کی وزیر بادشاہ کی ہی دوست دلآویز تھی۔اس طرح سب لڑکیاں منتخب ہوگئیں اور میں خوش۔ دربار میں موجود تمام سفیروں کے سکرپٹس لکھنے کے لیے ایمان نے اِدھر سے اُدھر سے بہت مدد لی اور جب سکرپٹس مکمل ہوگئے تو باقاعدہ ریہرسل کا اہتمام کیا گیا۔اب مسئلہ یہ تھا کہ پہلی ریہرسل میں موجود نہیں تھی۔ کچھ اور لڑکیاں بھی غیرحاضر تھیں اور میرے دونوں دربان بھی نہیں آئےتھے۔ چنانچہ بادشاہ کے بغیر ہی  یعنی فقط رعایات کے زور پر ہی ریہرسل انجام دی گئی۔مگر اس کے بعد میں کسی ریہرسل میں غیرحاضر نہیں رہی۔ایک تو اللہ اللہ کرکے یہ کردار ملا تھا۔اس لیے اب اگر میں کوئی نخرہ کرتی تو کردارہی ہاتھ سے چلاجانا تھا۔ نہایت نازک مرحلے تھے۔اب میں کوئی نخرہ افورڈ نہ کرسکتی تھی۔ اگلی ریہرسل یادگارتھی کیونکہ اِسی میں مجھے شیدے بادشاہ کا لقب ملا۔دراصل یہ جو میری ہنسی ہے نا یہ میری سنتی نہیں ہے۔اب مجھے کلاس نے جب بھی مخاطب کرناہوتو  کہتے ہیں ’’اوے شیدے! اِدھر آ! اوے بادشاہ! یہ کام تو کردے ذرا! مجھے بُرا تو نہیں لگتا مگر اِتنا اچھا بھی نہیں لگتا۔ریہرسلوں میں میرے دبارن اکثر غائب رہتے تھے۔ ہم دربان نہ ہونے کی صورت میں ڈائریکٹر کو ان کی کرسی سے اُٹھا کر دربان کی جگہ کھڑا کردیتے  اور بادشاہ کے دوسرے پہلو میں  صبا کو کھڑا کیا جاتا۔ ہاں تو میں دوسری ریہرسل کی بات بتارہی تھی۔ خٹک سے کہا گیا کہ بادشاہ کے القابات پکارو!۔ میں القابات کے ساتھ ساتھ اکڑکرچلتے ہوئے تخت کی طرف بڑھی تو  میں نے دیکھا کہ درباری تو سب بیٹھے ہوئے ہیں، کوئی بھی میری عزت افزائی کے لیے اُٹھ کر کھڑا نہیں ہوا۔ایسے جیسے بادشاہ کی تو کوئی اہمیت ہی نہیں تھی۔میں نے شکایتی نگاہوں سے ایمان کی طرف دیکھتے ہوئے گلہ کرنا چاہا تو وہ بولی، ’’بس بس اتنا ہی کافی ہے۔‘‘ لیکن یہ میرے بارعب اور گرجدار لہجے کا اثر تھا یا میری مصنوعی مونچھوں کا رعب کہ آہستہ آہستہ سب ہی میرا احترام کرنے لگ گئے۔اب جو میں دربان کی صدا پردربار میں آ ئی  تو سب ہی گردنیں جھکا کر کھڑے ہوگئے۔ سکرپٹ کے مطابق تو میرے بیٹھ جانے  پر انہوں نے گردنیں اُٹھالینی  تھیں۔ پھر جب میں اُنہیں اشارہ کرتی تو وہ اپنی اپنی نشتوں پر بیٹھ جاتے۔ لیکن اُن  سب کی نظروں میں اپنا اتنا زیادہ احترام دیکھ کرمجھے مارے خوشی کے بیٹھناہی  بھول گیا۔درباری گردنیں جھکائے جھکائے تھک گئے تو ایک طرف سے آواز آئی، ’’بادشاہ بن بادشاہ، شِیدا نہ بن!‘‘ ۔ وہ دن گیا اور آج کا دن آیا، میں تب سے اب تک شیدا بادشاہ ہوں۔ میری کارکردگی مکمل ہو جانے کے بعد نعمان بن منذر جب تقریر کرتا تو اس وقت مجھے ہدایت کی گئی تھی  کہ تم نے تیوری چڑھانی ہے ۔مگر جب میں  تیوری چڑھاتی تو منذر سمیت سب درباری ہنس پڑتے۔ ڈائریکٹر غصے سے کہتی، ’’شیدے! انسان بن انسان! ورنہ تم سے بادشاہ کا رول واپس لے کر فقیر کا رول تھما دونگی‘‘ صرف یہ ہی نہیں مجھے ڈائیلاگ دیے گئے تھے جو میں نے نعمان بن منذر کی تقریر کے بعد بولنے تھے۔ ’’خاموش! تمہیں بادشاہ کے ساتھ بات کرنے کا سلیقہ نہیں ہے‘‘ پہلا ڈائیلاگ بس اتنا سا تھا۔میں نے مکمل ڈائیلاگ بولا، لیکن کچھ یوں، ’’خاموش! تمہیں بادشاہ کے سامنے بات کرنے کا سلیقہ نہیں (اورکچھ وقفے کے بعد)  ہے۔‘‘ یہ سن کر نعمان بن منذرتولوٹ پوٹ ہوگیا۔ درباریوں نے کہا، ’’جو مرضی کرلو! شیدا شیدا ہی رہےگا‘‘۔ میں اور خٹک بیچارے  ہروقت چَرتے رہنے کی وجہ سے بہت بدنام ہیں۔ فرق صرف یہ ہے کہ اُس کو دیکھ کر پتہ چلتاہے کہ وہ ہروقت چرتی ہے جبکہ مجھے دیکھ کر پتہ نہیں چلتا۔جب وہ دربان بنتی تو کچھ نہ کچھ کھارہی ہوتی تھی ۔ میں چونکہ  تخت نشین ہونے کی وجہ سے  اپنے دربان  کے پیکٹ  میں اپنا ہاتھ ڈال سکتی تھی، چنانچہ بادشاہ سلامت بھی منہ کا ذائقہ بدلتے رہتے۔ہمیں یوں دیکھ کر پیچھے سے عنقا بولتی، ’’بھُکھّا بادشاہ! تے بھُکھّا دربان‘‘۔ میں  اندر سے  بہت پریشان تھی،  کہ ڈرامہ کیسے کروں گی؟کیا میں کر سکوں گی ؟ کیوں کہ میرے دوست میرے ہر طرف تھے  دلآویز وزیر تھی،ایمان  نعمان بن منذر تھی،دو کنیزوں میں سے ایک کنیز مریم عباس تھی ، کیمرا مین اپنی لاریب تھی اور سب سے بڑھ کر اس ڈرامے کی ڈائیرکٹر بھی اپنی دوست خٹک تھی۔ان سب کے آس پاس ہوتے ہوئے میں سنجیدہ کیسے ہو سکتی تھی  بھلا۔ کسی نہ کسی نے ہنسا ہی دینا تھامگر عنقا جو اس ڈرامے سے باہر تھی اس نے کافی حوصلہ دیا۔ ریہرسل کرتے کرتے آخر وہ دن آ ہی گیا جب یہ ڈرامہ سر کے سامنے پیش کرنا تھا۔سب اپنا اپنا سامان لے آئے ۔سب کا سب سامان پورا تھا مگر بادشاہ کی کسی کو فکر ہی نہیں تھی۔میں ایسے بیٹھی تھی کہ اچانک میری نگاہیں خٹک کے برقعے پر جا کر رکیں  جو اندر سے سنہرے رنگ کا تھا اور،  اوپر سے بلیک نیٹ تھی۔وہ برقعہ  زبردستی اُتروا لیاگیا۔خٹک نے اس دن کے لیے بہت سے خواب دیکھے تھے ۔کہ یہ کروں گی وہ پہن کے آؤں گی مگر وہ بلکل سادی آئی ۔ اور تواور اُسےاپنا برقعہ بھی نصیب نہ ہوا۔ بیچاری! برقعے کے بعد اب اُسکے ساتھ کا ڈوپٹہ دیکھنا تھا جو صبا کے پاس نظر آیا ۔اس سے ہم نے اتروایا۔ آویزے  دلآویز کے بستے سے  نکلے، مالا اور سہرا عائشہ طالب لے آئی اور کھُسہ ہاجرہ  کا کام آیا۔ پیچھے بچیں انگوٹھیاں،  جو مجھے جس ہاتھ میں  نظر آئی  میں نے اُتروا لی۔ اور بس پھر ایک بادشاہ تیار ہوگیا۔ وہ بھی فارس کا بادشاہ۔ 🙃🙃 میں یہ بات بخوبی جانتی تھی  کہ مجھے ہنسی آ جانی ہے اور رعب دار نہیں لگوں گی، سو میں نے اپنی داڑھی مونچھیں پرتوجہ مرکوز کرنا شروع کردی۔ سب کے سب تیار ہو گئے اور سب بہت اچھے لگ رہے تھے۔ آج ہمارا دربان بھی آ گیا اور اس کو بتا دیا گیا کہ کیا کہنا ہے۔ جمعرات کی بہت حسین شام تھی۔ سر ڈیپارٹمنٹ میں آ چکے تھے۔ سر خود بھی تجسس میں تھے کہ بادشاہ کون ہو گا ۔ سر کو یہی توقع تھی کہ بادشاہ مریم خٹک ہو گی ۔پر سر کو کیا معلوم کہ بادشاہ ان کی توقعات کے  بالکل برعکس ہے۔🙈🙈 کچھ ہی دیر میں ڈرامے کا آغاز ہوا۔ چونکہ  صبا نے پروگرام کا آغاز کروانا تھا، سو وہ اپنا کردار کرکے لوٹی تو اس نے اپنا دوپٹہ لاکر مجھے دیا۔ عائشہ طالب نے مجھے تیارکروایا۔ دربان کی آواز میرے کانوں پر پڑی۔ ’’باادب! باملاحظہ! ہوشیار!‘‘ اُف اُف اُف اُف مجھے بہت ہنسی آ رہی تھی۔  جلدی سے ہنسی کو آگے پیچھے کیا۔  دربان کا اعلان  ختم ہوتے ساتھ ہی میں اندر آئی۔خداجانے مجھے دیکھ کر سر کے کیا تاثرات ہوئے ہوں گے ؟ وہ  میرے  بالکل سامنے بیٹھے تھے۔وزیر نے آ کر مجھے سب کا تعارف کروایا  ۔ اس طرح نعمان بن  منذر سے پہلے دوسرے ممالک کے سفیروں نے اپنی اپنی تہذیب کے بارے میں خاص باتیں بتائیں جو انکو دوسری تہذیبوں سے ممتاز کرتی  تھیں۔ بیچ بیچ میں میری کوشش ہوتی کہ میں اپنے بیٹھنے کا انداز بدلوں تو میں نے ٹانگ کے اوپر ٹانگ چڑھالی۔مگراچانک مجھے محسوس ہوا کہ میرا پورا بدن ہِل رہاہے۔غورکرنے پر پتہ چلا  کہ میری ٹانگیں کانپ رہی ہیں اور اس لیے میں خود کو ہِلتاہوا محسوس کررہی ہوں۔میں نے جلدی سے ٹانگ واپس زمین پر رکھ دی اور پہلے کے جیسا بیٹھ گئی۔ نعمان بن منذر کی تقریر ختم ہوئی تو  میرا ڈائیلاگ شروع ہوا۔ میں نے عرب تہذیب پر طنز کیا اور اُنہیں بکریوں کے چرواہے کہہ کر پکارا۔ میں نے اور بھی کافی سخت باتیں کیں۔ جب میرا ڈائیلاگ مکمل ہوا تو اچانک سر نے زور زور سے تالی بجانا شروع کردی۔ بس پھر کیاتھا، کمرہ تالیوں سے گونج رہاتھا۔ نعمان بن منذر  نے عرب کی تہذیب کے حق میں جو تقریر کی تھی  وہ خاصی لمبی تھی۔میں تیوری چڑھائے چڑھائے تھک گئی لیکن تقریر تھی کہ ختم ہونے کا نام ہی نہ لیتی تھی۔تقریر ختم ہوئی تو میں نے دربانوں کوپکارا! مگردربان ندارد۔ یہ میرے دربان کہاں مرگئے تھے۔کچھ دیرکےلیے ڈرامہ پاز ہوگیا۔مجھے لگ رہا تھا کہ اب تو سر بھی مجھے شیدا شیدا سا محسوس کررہے ہونگے۔میرا خیال تھا کہ میری بے عزتی ہورہی ہے۔مگرپھردربان آہی گئے۔ ڈرامہ اختتام کو پہنچا تو سر نے خوب تعریف کی۔اس دن ہم نے سر کے ساتھ گروپ فوٹو بنوایا۔بہت اچھے دن کا اختتام ہوا۔ اس ڈرامے کی ویڈیو میرے فون میں بنی تھی۔ تقریباً آدھے گھنٹے کی تھی۔ایمان کے علاوہ مجھ سے کسی نے نہیں مانگی۔ ان کے صبر اوراعلیٰ ظرفی کو سلام ہے۔ کیونکہ میں یہ ویڈیورات کو سونے سے پہلے تین دفع اور صبح کو اُٹھ کر ایک دفعہ دیکھ نہ لوں تو اپنا آپ بادشاہ بادشاہ سا محسوس ہی نہیں ہوتا۔میرےگھروالوں نے جب بادشاہ دیکھا تو کہنے لگے، ’’تم بادشاہ بن کیسے گئیں؟‘‘۔  میرے منہ سے بے ساختہ نکلا، ’’خاموش! حدِ ادب!‘‘ جب یہ ڈرامہ ہم نے دوبارہ  ڈیپارٹمنٹ کے سامنے  کیا تو تب بادشاہ کے نام سے میری پہچان بن گئی ۔ مجھے اس بات کا اندازہ تب ہوا جب مجھے اسائنمنٹ بنانے کے لیے شیٹ درکار تھی ۔اور میں اپنے سینیرز کی کلاس میں گئی اور کہا ۔ مجھے شیٹ چاہیے ، تو ایک آپی نے کہا، ’’بادشاہ سلامت آئے ہیں انکو تو  میں شیٹ دیتی ہوں‘‘۔ میں بڑی خوش ہوئی۔ دل جیسے باغ باغ ہو گیا اور پھر بڑی شان کے ساتھ کلاس سے نکلی ۔ کلاس میں آ کر جو بتانا چاہا تو پھر خاموش ہو گئی ۔کیونکہ یہ بتانا اپنی بےعزتی کروانے کے مترادف تھا کہ  بادشاہ صاحب 2 روپے کی شیٹ مانگنے گئے اور عزت افزائی پر خوشی منا رہے ہیں😬😬😬ڈرامہ تو ختم ہو گیا مگر شیدا نام رہ گیا جو شاید ہمیشہ رہے گا۔ سُندس ہاشمی

##############################
https://web.facebook.com/idreesazaad/posts/10216308915582411
دیکھا جائے تو ہندوستان اور امریکہ میں ہی اصلی جمہوریت ہے۔ کیونکہ اصلی جمہوریت کی یہ نشانی ہے کہ وہاں عام آدمی کی حکومت ہوتی ہے۔ مودی اور ڈونلڈ ٹرمپ سے زیادہ عام آدمی کون ہوگا۔ ان دونوں کی ذہنی سطح اتنی عامیانہ ہے کہ جمہوریت کی حقانیت پر یقین ہونے لگتاہے۔

##############################
https://web.facebook.com/idreesazaad/posts/10216308508532235
بھَگتُو کا قرض ۔۔۔۔۔۔۔۔۔۔۔۔۔۔ بھَگتُو ملاح جب بھی جیل سے آتا واپس دھندے میں جُت جاتا۔ وہ ایک مشہور پیشہ ور چور تھا ۔ چونکہ پرانے زمانے میں ہرشئے میں روایات اور... اقدار کا خیال رکھا جاتا تھا اس لیے سب لوگ بھَگتُو کی ایک خاص انداز میں عزت کرتے تھے۔ اسی عزت کا نتیجہ تھا کہ وہ جب بوڑھا ہوگیا تو دس پندرہ سال تک اہل علاقہ نے اُسے پرانے چوک میں چوکیدار مقرر کردیا۔ سب کا یہی خیال تھا کہ چونکہ وہ چوری، نقب لگانے، دیواروں پر چڑھنے اور چھتیں پھلانگنے کا ماہر ہے اور چوروں کی ہرادا اور ہرطریقے سے واقف ہے اس لیے وہی چوکیدار بننے کا بھی سب سے زیادہ اہل ہے۔  بلکہ بھَگتُو کو سب سے پہلے چوکیدار میرے اباجی نے ہی بنایا تھا۔ کئی سال تک وہ ہمارے گھر اور مال ڈنگر کا چوکیدارہ کرتا رہا۔ اور پھر کہیں اہل علاقہ نے اسے پرانے چوک میں بڑے عہدے پر منتقل کردیا۔ بھگتُو جب چوکیدار بن گیا اور پرانا ہوگیا تو اس کا ٹائم ٹیبل یہ ہوتا کہ عشأ کی نماز کے بعد وہ چوک میں آجاتا اور اپنے مخصوص بنچ پر براجمان ہوجاتا۔ ہم اس وقت لڑکے تھے۔ میں تب پان بہت چبایا کرتا تھا۔ میں پیلی پتی والا پان منہ میں رکھ، بھگتُو کے بنچ پر اس کے ساتھ جابیٹھتا تھا۔ بھگتو نے تقریباً ہر اُس چوری کی واردات مجھے سنائی جو اس نے اپنی زندگی میں کی تھی اور اسے یاد رہ گئی تھی۔ کئی مرتبہ وہ آپ کا ہاتھ پکڑ کر اپنے سر پر لے جاتا اور پھر اپنے سر پر آپ کا ہاتھ پھِرواتے ہوئے کہتا،  ’’یہ دیکھو! پولیس کے ڈنڈے کھا کھا کر میرا سر کیسا ہوگیا ہے؟‘‘ بھگتُو کا سر واقعی بہت عجیب و غریب تھا۔ جیسے ساحل کی ریت پر کوئی بڑی لہر اپنے نشان چھوڑ جائے۔ بھَگتُو چوروں کے قواعد ، رسم و رواج اور اقداروروایات کے بہت واقعات سناتا تھا۔ اس کے نزدیک بڑا چور یعنی بڑی شان والا چور وہ تھا جو پولیس کے مارنے پر چوری نہ مانے۔ وہ سینہ تان کر اکثر اس طرح کے واقعات سناتا،  ’’ایک مرتبہ تھانیدار نے مجھے کہا، بھگتُو سچ سچ بتاؤ! فُلاں چوری تم نے کی؟ تو میں نے تھانیدار سے کہا، صاحب جی! ایک گلاس پانی تو پلا دیں پہلے۔ تھانیدار نے اسی وقت ایک پولیس والے کو حکم دیا اور پولیس والا میرے لیے پانی لے آیا۔ میں نے پانی پیا۔ گلاس خالی کرکے پولیس والے کو تھمایا اور تھانیدار سے کہا، ’صاحب جی! ابھی یہ جو پانی میں نے پیا ہے۔ آپ پہلے مجھ سے یہ منوائیں کہ میں نے پیا ہے۔ تب میں چوری بھی مان لونگا۔ یہ بات سن کر تو تھانیدار کو اور زیادہ غصہ آگیا۔ اس نے میری خوب دھلائی کی لیکن پھر دوبارہ چوری کا سوال نہ کیا بلکہ آخر تک یہی پوچھتا رہا کہ ’بھگتُو! تم نے  ابھی پانی پیا کہ نہیں؟‘‘ بھگتُو کے پاس کہانیاں ہی کہانیاں تھی۔ سب اسکی اپنی زندگی کے واقعات تھے۔ چوریوں کی وارداتیں، ڈنگر(جانور) کھولنا۔ رات کی تاریکی میں جسم پر تیل مل کر صرف ایک جانگیہ پہن، اونچی اونچی چھتوں پر پھدکتے چلے جانا۔ چھت سے چھلانگ لگانا تو زمین پر یوں آکر کھڑے ہوجانا جیسے بھگتُو گِر نہیں بلکہ اُڑ رہا تھا۔ ایک بار بھگتُو نے مجھے بتایا کہ، ’’کسی زمانے میں ہم پیشہ ور چوروں کے درمیان مقابلے ہوا کرتے تھے۔ ہم پھولوں کی ایک تھالی ہاتھوں میں تھام کر چھت سے چھلانگ لگاتے اور جس کی جتنی کم پتیاں اُڑ کر زمین پر گرتیں وہ اتنا زیادہ جیت جاتا‘‘ بھگتو کے بڑھاپے کے زمانے میں ہمارے شہر میں ایک اور پیشہ ور چور ’’اَچھُو کالیا‘‘ خاصا مشہور ہوچکا تھا ۔ لیکن وہ جوانی میں ہی چل بسا ۔ ایک روز کسی چھت سےایسا گرا کہ سیدھا نہ کھڑا ہوسکا اور اس کا منکا ٹوٹ گیا۔  بھگتو کی شادی جوانی میں تو نہ ہوسکی لیکن جب اس نے چوریاں چھوڑ دیں اور اباجی کی مُریدی میں آگیا تو اباجی کے بعض دوستوں کی کوششوں سے ہم نے کسی گاؤں میں اس کی شادی کروادی۔ وہ بیوی سے اتنا پیار کرتا تھا۔ اتنا پیار کرتا تھا کہ جب اس کی بیوی کو بھگتُو کی بجائے چودھری خالد سے پیار ہوگیا تو بھگتُو نے بیوی سے ناراضی کا اظہار کرنے کی بجائے اسے چودھری خالد سے ملنے دیا۔ وہ کہتا تھا ’’میری رانی کو خوش رہنا چاہیے۔ وہ خوش ہے تو مجھے اور کچھ نہیں چاہیے‘‘ ایک مرتبہ بھگتو کی بیوی غائب ہوگئی۔ لیکن تین دن کے اندر اندر اس نے ڈھونڈ نکالی۔ اور جب میری بھگتو سے ملاقات ہوئی تو اس نے بتایا کہ بیوی کو ڈھونڈنے کے لیے اس نے تیس چالیس مکانوں کی سیر کی ہے ۔ یعنی رات کو جب لوگ سورہے تھے تو وہ لوگوں کے گھروں میں اترا اور اس نے ایک ایک بستر پر لیٹے ، ایک ایک فرد کے چہرے سے کمبل ہٹا ہٹا کر دیکھا کہ کہیں اس کی بیوی تو نہیں سورہی؟ اور بالآخر اس نے اپنی محبوب بیوی کو ڈھونڈ ہی لیا۔ اس کے بعد بھگتُو خوشاب چھوڑ کر چلا گیا اور پھر کبھی واپس نہ آیا۔ مجھے آج تک معلوم نہیں کہ وہ کب فوت ہوا ہوگا۔ یا ابھی بھی زندہ ہو تو کچھ نہیں کہا جاسکتا لیکن اگر وہ اب زندہ ہوا تو اس کی عمر ضرور نوّے سال سے اوپر ہوگی۔اا بھگتُو، قوم کا ملاح تھا  چنانچہ ایک اور فن جو اس کی گھُٹی میں تھا اور اُسے چوری سے بھی زیادہ آتا تھا ، وہ تھا دریا میں تیرنا۔ مچھلیاں پکڑنا۔ ڈوبنے والوں کی لاشیں ڈھونڈ کر دینے کا کام وہ ہمیشہ مفت کیا کرتا تھا۔ موسم جتنا بھی سرد ہوتا بھگتُو کا کہنا تھا کہ جسم پر تیل مل کر اور بہت سا گُڑ کھا کر دریا میں چھلانگ لگا دو۔ بالکل بھی ٹھنڈ نہیں لگے گی۔ ایک مرتبہ بھگتونے مجھے مچھلی پکانے کا ایک عجب طریقہ بتایا۔ میں نے آج تک اس  طریقے پر مچھلی پکائی تو نہیں لیکن سوچتا ہوں کہ جب کبھی کوئی بھی اس طریقے پر مچھلی پکائے گا تو وہ مچھلی ہوگی بے حد لذیذ ۔ بھگتو نے بتایا کہ اگر کبھی دریا پر آپ اکیلے ہوں اور کچھ پکانے کے لیے آپ کے پاس کوئی سامان بھی نہ ہو تو آپ ایک مچھلی پکڑیں۔ مچھلی کا پیٹ صاف کرکے، اس پر چکنی دریائی مٹی کا موٹا موٹا لیپ کردیں۔ پھر عام گھاس پھونس اور چھوٹی موٹی لکڑیوں سے آگ کا چھوٹا سا الاؤ جلائیں اور مچھلی اس میں پھینک دیں۔ پھر دیکھیں کہ جب مچھلی پر لگی مٹی پک جائے جیسے کمہاروں کے گھڑے پک جاتے ہیں تو مچھلی آگ سے نکال لیں اور اسے درمیان سے اس طرح چیریں کہ مچھلی کسی سِیپ کے دو ٹکڑوں کی طرح دولخت ہوجائے۔ اور یوں آپ کے ہاتھ میں پکی ہوئی مٹی کی  گویا دو پلیٹیں آجائیں گی جن میں پکی پکائی مچھلی دھری ہوگی۔ بھگتو کی کہانیوں میں چوریوں، مچھلیوں اور پولیس کے علاوہ جیلوں کی داستانیں بھی ہوتی تھیں۔ اس نے اپنی عمر کا زیادہ تر حصہ جیل میں کاٹا تھا۔ وہ اتنی بار جیل گیا تھا کہ آخر جیل میں موجود تمام پرانے قیدیوں اور سٹاف کی اس کے ساتھ دوستی ہوگئی تھی۔ بھگتو کو وہ جیل سے باہر کچھ خریدنے کے لیے بھی بھیج دیتے تھے ۔ وہ چپ چاپ جاتا۔ سبزی، دال، جیلر کے لیے سگریٹ خریدتا اور پھرواپس آجاتا۔ جب جب وہ جیل میں ہوتا تو ہمیشہ کُک بھگتُو ہی ہوا کرتاتھا۔ جیل نے اسے اتنا اچھا کُک بنا دیا تھا کہ جس زمانے میں اباجی نے اسے بطور چوکیدار رکھا ہوا تھا۔ بھگتو ہمارا کُک بھی رہا۔ بھگتو نے گھر کے باہر تَنُور (تندوری) لگا رکھی تھی۔ تندوری لگا رکھی سے مُراد مٹی کا تنور بنا رکھا تھا۔ اور وہ تندوری کے چبوترے پر چڑھ کر بیٹھ جاتا۔ ساتھ کے ساتھ مذاق کیے جاتا، کہاںیاں سنائے جاتا اور ساتھ کے ساتھ روٹیاں تھپتھپاتا جاتا۔ بھگتو گاتا بھی بہت اچھا تھا۔ اگرچہ اس کا گَلہ دیہاتی قسم کا بلند تھا لیکن پھر بھی اس کے سُر نہ ٹوٹتے تھے۔ ایک گانا جو بھگتو اکثر سنایا کرتا تھا۔ مجھے آج بھی یاد ہے اور میں کبھی کبھی گنگناتا بھی ہوں۔ اگرچہ یہ آج تک معلوم نہیں ہوسکا کہ یہ گانا کسی پنجابی فلم کا ہے یا بھگتو اور اس کے دوستوں نے خود بنا رکھا تھا۔ ممکن ہے آج فیس بک کی اس پوسٹ کے بعد کوئی پنجابی فلموں کا شوقین دوست اس راز سے پردہ اُٹھا سکے، بھگتو یہ گانا سنایا کرتا اور اکثر رو پڑتا، اَسّی آں لفنگے تے تلنگے موچی وال دے جیلاں دے عادی اَسّی شوقیں آں دال دے اسی آں لفنگے تے تلنگے موچی وال دے لُٹے سہاگ اَسّی ، لُٹی پھلجھڑیاں کئی واری جیل ویکھی پایاں ہتھ کڑیاں نئیں ہوندے چور جانی! اَجکل ساڈے نال دے اسی آں لفنگے تے تلنگے موچی وال دے ۔۔ ادریس آزاد See More

##############################
https://web.facebook.com/idreesazaad/posts/10216311534727888
سبحان اللہ

##############################
https://web.facebook.com/idreesazaad/posts/10216308915582411
دیکھا جائے تو ہندوستان اور امریکہ میں ہی اصلی جمہوریت ہے۔ کیونکہ اصلی جمہوریت کی یہ نشانی ہے کہ وہاں عام آدمی کی حکومت ہوتی ہے۔ مودی اور ڈونلڈ ٹرمپ سے زیادہ عام آدمی کون ہوگا۔ ان دونوں کی ذہنی سطح اتنی عامیانہ ہے کہ جمہوریت کی حقانیت پر یقین ہونے لگتاہے۔

##############################
https://web.facebook.com/idreesazaad/posts/10216321634140367
ذرا سا زندگی میں مختلف ہوتا ہے اوروں سے جِسے پاگل سمجھ لیتے ہیں ہم، پاگل نہیں ہوتا ادریس آزاد

##############################
https://web.facebook.com/idreesazaad/posts/10216321578018964
غدار اِس کو کہتے ہیں۔

##############################
https://web.facebook.com/idreesazaad/posts/10216334888751724
تیسرا حصہ، ۔۔ دیکھاجائےتو کائنات کی ہرشئے میں ہی کثیف سے لطیف کی طرف سفر کرنے کا رجحان پایا جاتاہے۔ مثلاً پوری کائنات میں جس قدر بھی مادہ موجود ہے، سپیسٹائم فیبرک کی وجہ سے یہ ایک دوسرے کے نزدیک ہونے پر کششِ ثقل کے کنویں (Gravity Well)  یا کششِ ثقل  کے چاہِ خنداں(Gravity Dimple)  میں گرجاتاہے۔ یوں گرنے سے یہ ایک دوسرے میں پیوست ہوکرچھوٹے کنکروں سے بڑےپتھربناتارہتاہے۔ جتنا مادہ ان کے آس پاس آکر چمٹتا ، چپکتا رہےگا، اُن کے مرکز میں دباؤ بڑھتا چلاجائےگا۔ آخرالامریہ مادہ اتنا بڑھ جاتاہے کہ اندرونی دباؤ کی وجہ سے ستارہ پھٹ جاتاہے۔ اور اگرکوئی آبجیکٹ کبھی بھی نہ پھٹے اور یہ دباؤ مسلسل بڑھتارہے تو آخرالامر(الٹی میٹلی)  بلیک ہول بن کر ہی رہتاہے۔  بلیک ہول میں نہ تو کوئی ایٹم ہے اور نہ ہی کسی ایٹم کے بال بچے، یعنی پروٹان ، نیوٹران، الیکٹران، کوارکس، گلیوآنزوغیرہ وغیرہ۔ بلیک ہول میں جو کچھ بھی ہے اُسے مادے کی کسی تعریف کے مطابق بھی مادہ نہیں کہاجاسکتا۔ وہ انرجی ہے۔ فقط توانائی اور توانائی بھی ایسی کہ صرف اورصرف مرتعش  سٹرنگز پر مشتمل۔ الغرض مادے میں اپنے مرکز پر دباؤ ڈالنے کا رجحان پایا جاتاہے۔ یہ رجحان چونکہ آخرالامر مادے کے فنا اورانرجی کی پیدائش کا باعث بنتاہے اس لیے یہ کہنا چنداں غلط نہیں کہ کائنات میں موجود مادے کے اندر کثیف سے لطیف کی طرف سفر کرنے کا رجحان پایاجاتاہے۔ کائنات کی ہرشئے میں یہی رجحان پایا جاتاہے۔ جتنا بھاری بھرکم ایٹم ہےاتنا ہی تابکار ہے۔ یورینیم کا ایٹم کتنا بھاری ہے؟ اس کے مرکزے میں بانوے (92)  پروٹان ہوتے ہیں۔ یہ تو بہت ہی بھاری ایٹم ہوا ۔ کیونکہ ہم جانتے ہیں کہ ہائیڈروجن کا ایٹم سب سے ہلکا ایٹم ہے جس کے مرکزے میں صرف ایک پروٹان ہے۔ اب دونوں میں سے کس کوتوڑنا یا کس کا ٹوٹ جانا آسان ہوگا؟ ظاہر ہے بھاری ایٹم جلدی ٹوٹے گا۔ ایٹم بم کے دوران یورینیم کو توڑدیاجاتاہے۔ اس سے قدرے چھوٹے چھوٹے ایٹم وجود میں آتے ہیں یعنی یورینیم یورینیم نہیں رہتی بلکہ دوالگ قسم کے عناصر(elements) پیدا ہوجاتے ہیں۔ لیکن اس عمل میں تین نیوٹران خارج ہوتے ہیں۔ ان میں سے دوکہیں غائب ہوجاتےہیں یا واپس یورینیم میں جذب ہوجاتےہیں لیکن ایک نیوٹران اگلے کسی ایٹم کو پھاڑنے کے لیے اس کے مرکزے میں کسی بم کی طرح جالگتاہے۔ اس سارے عمل میں ان نیوٹرانوں کی بائینڈنگ انرجی جسے نیوکلیس کے اندر گلیوآنز کہاجاتاہے اتنی زیادہ ہوتی ہے کہ تباہی پھیر دیتی ہے۔ جس زاویے سے بھی دیکھیے کائنات کی ہرشئے میں کثیف سے لطیف کی طرف سفرکرنے کا رجحان موجود ہے۔ چینی کا مالیکیول بہت زیادہ بھاری ہوتاہے اس لیے ہمارے جسم میں داخل ہوتے ہی ،خون میں موجود پانی میں حل ہوکر ٹوٹ جاتاہے۔اس عمل سے جو توانائی پیدا ہوتی ہے وہ ہمیں فوری طورپرحرکت کرنے کے قابل بناتی ہے۔ ہمیں توانائی کی ضرورت ہے لیکن ہائیڈوجن کا ہلکا مالیکیول ہماری یہ ضرورت پوری نہیں کرسکتا۔ ہمیں چینی کا بھاری مالیکیول اس لیے چاہیے تاکہ وہ ہمارے جسم میں جاتے ہی خون میں حل ہوکر ٹوٹے اور انرجی خارج ہو۔ وہی انرجی ہمیں چاہیے۔ اشیائے کائنات کا کثافت  سے لطافت کی طرف یہ سفر فقط مادے تک ہی محدود نہیں۔ انرجی کی جتنی قسمیں ہیں ان میں دیکھیں تو بھاری انرجیاں بھی ہیں اور ہلکی انرجیاں بھی ہیں۔ لیکن انرجیوں کی دنیا میں ہلکے اور بھاری کا لفظ نہیں بولا جاتا ورنہ بہت بڑی بڑی غلطیاں سرزد ہونے لگتی ہیں۔ انرجیوں کے معاملے میں فریکوئنسیوں کا لفظ بولاجاتاہے۔ فریکوئنسی کیا ہے؟ ایک سیکنڈ میں ایک مقام سے گزرنے والی لہروں کی تعداد۔ جیسے پل کے نیچے سے گزرنے والے پانی کی لہریں۔ روشنی کی فریکوئنسی تو بہت زیادہ ہے لیکن روشنی کی شعاعوں کے مختلف رنگ ہیں۔ سات رنگوں کی روشنیوں میں سب سے کم فریکوئنسی سرخ رنگ کی ہے اور سب سے زیادہ فریکوئنسی سبز، نیلی اور نارنجی شعاعوں کی ہے۔روشنی کی شعاعیں بھی ایک دوسرے سے ٹکراتی ہیں۔ اگر روشنی کی دو سرخ شعاعیں مخالف سمت سے آرہی ہوں اور درمیان میں کہیں آپس میں ٹکرا جائیں تو ایک دوسرے کی توانائی جذب کرنے کی وجہ سے وہ سرخ نہیں رہتیں بلکہ زیادہ فریکوئنسی والے کسی رنگ کی شعاع بن جاتی ہیں۔ یہ بالکل ایسے ہے جیسے ایک ہلکی گیند دوسری ہلکی گیند کو دھکا مار کر تیز کرسکتی ہے۔انرجیوں کی دنیا میں بلیک ہول کی اندرونی انرجی تک لطیف ہوجانے کا رجحان پایا جاتاہے۔آئن سٹائن کی فیلڈ اکویشن یا جنرل ریلیٹوٹی والی مساوات میں اس عمل کو آسانی کےساتھ ملاحظہ کیا جاسکتاہے۔ چونکہ کائنات کی ہرشئے میں کثیف سے لطیف کی طرف سفر کرنے کا رجحان ہے اس لیے تھرموڈائنامکس کے تینوں قوانین  اس رجحان کی پیروی کرتے ہیں۔ بطورِ خاص تیسرا قانون۔ جس کے مطابق ایک مادی نظام کا انتشار  (سسٹم کی اینٹروپی)  اُس وقت ایک مستقل مقدار تک پہنچنے کے قریب ہوجاتا ہے جب اس کا  درجہ حرارت صفر کے قریب ہوجاتاہے۔ مطلق صفر پر اینٹروپی،  اُصولی طورپرصفرہوجاتی ہے۔ ان تمام سائنسی حقائق کی مزید تفصیل سے وضاحت کی جاسکتی ہے لیکن یہ فرض کرتے ہوئے کہ ہمارا قاری دورجدید کا قاری ہونے کی وجہ سے ان تصورات سے آگاہ ہے ہم پھر ایک بار محفوظ طریقے پر یہ کہنے میں حق بجانب ہونگے کہ  کائنات میں ایک خاص قسم کی ٹینڈینسی کارفرماہے اور وہ ٹینڈینسی یا رجحان یہ ہے کہ ہرشئے کثیف سے لطیف ہونے کی طرف مائل رہتی ہے۔ لیکن اس سے یہ غلط فہمی ہرگزپیدا نہ ہو کہ کہیں کہیں جو اس کے برعکس نظرآتاہے وہ اس رجحان کے منافی ہے۔ مثلاً جب  سپیس ٹائم کی کسی قوس (Curve)  میں مادہ جمع ہورہاہوتاہے تو کیا ہم کہہ سکتے ہیں کہ یہاں تو مادہ  لطیف سے کثیف ہوتاجارہاہے؟ بالکل بھی نہیں۔ یہ منظر اسی جانب گامزن ہے جو کائنات کا حتمی مطمحِ نظرہے۔ بعینہ ایسا ہی رجحان پہلے انسانی شخصیت اور پھر شخصیت سےذات تک کے سفر میں دیکھاجاسکتاہے۔ نیا پیدا ہونے والا بچہ فقط ایک وجود جسمانی کی شکل میں پیدا ہوتاہے۔ جس کا کوئی نام نہیں، کوئی شناخت نہیں، کوئی پہچان نہیں اور کوئی جوہر نہیں۔ وہ ایسا زندہ وجود ہے جو پرندے کے عرفان تک سے بظاہر محروم دکھائی دیتاہے۔ اس کی اسی محرومی کو دیکھ کر اہل وجودیت نے وجود کو جوہر پر متقدم قرار دیاتھا۔ حالانکہ وہ لمبی عمر پانے کے جِینز لے کر پیدا ہوا اور اِس لیے اس کی جبلت یا اس کا وجدان جانوروں کی جبلت اور ان کے وجدان سے مختلف ہے۔ وہ شناخت کرنے کا وجدان رکھتاہے، جو ایک زیادہ بڑا وجدان ہے۔ وہ معصوم ہے لیکن اس کے پاس ایک ایسا ذریعۂ علم موجود ہے جواُسے سوفیصد یقینی علم فراہم کرتاہے۔ وہ اتنی ننھی سی عمر میں کسی چہرے پر موجود محبت اور نفرت کے فرق کو صاف پہچان لیتاہے اور اس کا فیصلہ سوفیصد درست ہوتاہے۔  ابھی اس کی عقل اپنی کارفرمائیوں پر نہیں اُتری۔ ابھی اس کے علم ِ وجدانی میں عقل کا التباس شامل نہیں ہوا اس لیے عقلی علوم میں ناقص ترین لیکن وجدانی علم میں باکمال ہستی کے طورپر اپنے ہونے کا اظہار کرتاہے۔ لیکن جوں جوں اس کے عقلی علوم کی شمع روشن ہوتی چلی جاتی ہے اس کے وجدانی علم کا دروازہ تنگ ہوتے ہوتے فقط ایک روزن بن کر رہ  جاتاہے۔  لیکن جب ہم اس کے تجربات پر نگاہ ڈالتے ہیں تو حیرت انگیز طورپراس کے ابتدائی بچپن کا تمام عہد کثیف سے لطیف کی طرف سفر کا عہد ہے اور یہ سفر مرتے دم تک جاری رہتاہے یعنی چھوٹا بچہ عقلی جستجو کے اعتبار سے   مادی کائنات میں غرق ہوتاہے۔ وہ کسی اچھے سائنسدان کی طرح ہوتاہے۔ اس کا تجسس یہ ہے کہ چیزوں کو جان لے۔ اس کے لیے  رستوں کے گرد اُگے  پھول اور ان پر اُڑتی تتلیاں کُل توجہ کا مرکز ہیں۔ جوں جوں وہ بڑا ہوتاجاتاہے اپنےگردوپیش سے ماورا ہوتا چلاجاتاہے۔ یہ پھراس کے فقط ایک روزن بھر وجدان کی کارفرمائی ہے۔جوپھیل کر دوبارہ کھلا دروازہ بھی بن سکتاہے اور زیادہ  نہیں بھی پھیل سکتا۔ جاری ادریس آزاد

##############################
https://web.facebook.com/idreesazaad/posts/10216334488101708
حصہ دوم ۔ جب جب کبھی وجدان کو عقلی سطح پر نیچے اُتار کر سمجھنے کی بات کی جاتی ہے تو زیادہ تر مثالیں جانوروں کی زندگیوں سے دی جاتی ہیں۔ اس کی وجہ یہ ہے کہ یہ مثالیں آسان ہوتی ہیں۔ جوں جوں وجدان حیاتِ انسانی میں داخل ہوتا اور مختلف انسانوں کے ساتھ مختلف درجات میں ظاہر ہوتا چلاجاتاہے اس کی مثالیں پیش کرنا مشکل ہوتا جاتاہے۔ کیونکہ اس موقع پر عقل بھی اپنی پوری آب و تاب کے ساتھ حصولِ علم میں ہماری مدد گار ہوچکی ہوتی ہے چنانچہ پیچیدہ انسانی ڈھانچے میں آکر وجدان کی مثالیں عقل سے آلودہ ہوجاتی ہیں۔البتہ عقل کی یہ کوشش فطری اور عین نظریۂ ارتقأ کے اصولوں کے مطابق  ہے کہ وہ ہماری رہنمائی وجدان کے مقابلے میں زیادہ جوش و خروش کے ساتھ کرے، اور کرنے کی کوشش بھی کرتی ہے۔ جس طرح عقل فردِ واحد کے پاس بھی ہوسکتی ہے اور پھر مختلف لوگوں کے گروہ مل کر بھی کسی عقلی نکتے پر تحقیق، اُس کی تصدیق یا غوروفکرکرسکتے ہیں بعینہ اسی طرح وجدان بھی فردِ واحد کے پاس ہوتا ہے تو انفرادی وجدان ہوتاہے لیکن جب معاشرے کا مشترکہ وجدان عمل پیرا ہوتاہے تو سماجی شعورکی صورت ظاہر ہوتاہے۔  کسی بھی سماج کی ثقافت اُسی مشترکہ وجدان کا نتیجہ ہے جو کسی اجتماعِ انسانی  کا اجتماعی الہام تھا۔کسی بھی سماج کا ادب اس سماج  کے مشترکہ وجدان کا سب سے مناسب نمائندہ ہوتاہے۔ادب گویا ایک مسلسل نازل ہوتا ہوا الہام ہے۔ ادب، فوک وزڈم، لوک ورثہ، شاعری، افسانے، ناول، خطوط، انشایے، یہ سب کچھ اور ہرزبان میں، کُل ملاجُلا کر کسی بھی سماج کا مشترکہ وجدان یا الہام ہوتاہے۔ سائنس اور آرٹ کا سب سے بنیادی فرق ہی یہی ہے کہ ادب وجدانی و روحانی  جبکہ سائنس عقلی  و حِسّی سرگرمی ہے۔البتہ ایک اور فرق جو عام طورپر نوٹ نہیں کیا جاتا وہ یہ ہے کہ سائنس چند لوگوں جبکہ آرٹ  پورے سماج کی مشترکہ  کاوش ہے۔دُور ملتان کے کسی گاؤں میں سرائیکی کا عامیانہ سا شعر کہنے والا مزدور بھی سماج کی اس اجتماعی وحی کا حصہ ہے۔ یہ اجتماعی وحی سماج کی اخلاقیات مرتب کرتی ہے اور اسی اخلاقیات کی بنا پر معاشرے آگے بڑھتے یا پیچھے ہٹتے رہتے ہیں۔ دراصل معاشرے کا اجتماعی وجدان کسی باغ  میں پھوٹتے پھول  پودوں جیسا ہے۔معاشرہ  بذاتِ خود ایک زندہ وجود کی مانند ہے، جسے سوشیالوجی کی زبان میں شوشل آرگنزم کہتے ہیں۔ رسولِ اطہرصلی اللہ علیہ واٰلہ وسلم نے بھی سماج  کو وجودِ زندہ قراردیاہے۔بایں ہمہ کسی معاشرے کا ادب اس سماج کی واحد اجتماعی وحی کا نمائندہ ہے۔ یہی وجہ ہے کہ عقل ِ محض سے مرتب کیے گئے نظام ہائے معاشرت ، سماج کے حقیقی نباض نہیں ہوتے۔ ایسے نظاموں کی موجودگی میں فرداپنے مرکزی دھارے سے جدا ہوکر جینے لگتاہے کیونکہ وہ وجودِ زندہ کے،  ایک عضؤ کے طورپر مزید  باقی نہیں رہ پاتا۔وہ محض اپنے ہی وجود کےتحفظ کی تگ و دو میں جُت کر مشترکہ تخلیقی عمل سے دُور ہوتا چلاجاتاہے۔ایسے معاشرے سوسال سے زیادہ قائم نہیں رہ پاتے اور جلد ہی کسی اور طرح کے معاشرے میں تبدیل یا مکمل طورپرمعدوم ہوجاتے ہیں۔مثلاً جمہوریت کوئی تازہ نظام نہیں ہے۔ صدیوں پہلے بھی جمہوریت کے بہت سے تجربات کیے گئے ہیں ۔ پھر یہ خودبخود معدوم ہوئی ۔پھر یہ خودبخودظاہرہوئی۔دراصل بقول اقبال ’’عالمِ مشہودات کی آنکھ اپنی ضروریات کا مشاہدہ کرلیتی ہے‘‘۔چنانچہ جب جہاں جس طرح کی مداخلت درکار ہوتی ہے کائنات کا نظام، خود ہی وہ مداخلت کردیتاہے۔یہی وجہ ہے کہ معاشرے کی مشترکہ وحی یعنی ادب اور اس کی تمام شاخوں کو  دراصل سماج کے جبر کے مترادف سمجھاجاتاہے۔  فلہذا یہ طے ہے کہ وجدان بھی عقل کی طرح فردِ واحد کا الگ اوراجتماع کا الگ الگ ہوسکتاہے۔ لیکن یہ ذریعۂ علم سوفیصد درست علم فراہم کرسکنے کا اہل ہونے کی وجہ سےعقل کے مقابلے میں بہت زیادہ برترہے۔ اقبال نے لکھاہے کہ برگسان کے بقول، ’’وجدان دراصل فکر(عقل) کی ہی ترقی یافتہ شکل ہے‘‘۔ جیسا کہ میں نے پہلے عرض کیا کہ جب وجدان کو سمجھنے کے لیے عقل مثالیں پیش کرنے لگتی ہے تو ہم اپنی آسانی کے لیے زیادہ ترمثالیں جانوروں کی زندگیوں سے لیتے ہیں۔ مثلاً ’’پرندےکاعرفان‘‘ ایک مشہور مثال ہے۔ ہم جانتے ہیں کہ پرندوں کی کئی انواع ایسی ہیں جو ایک براعظم سے دوسرے براعظم تک سفرکرتی ہیں، لیکن وہ کبھی راستہ نہیں بھولتے۔ پرندوں کے اس وجدان پر سائنسدانوں نے حال ہی میں تحقیقات کی ہیں۔ کوانٹم بیالوجی کے ماہرین نے تجربات کے بعد بتایاہے کہ سائبیریا سے امریکہ تک اُڑ کرآنے والے پرندوں کو ’’کوانٹم اِنٹینگلمنٹ‘‘ کے ذریعے راستہ معلوم ہوتارہتاہے۔ ان کی آنکھوں کے کارنیا میں اِنٹینگلڈ فوٹان داخل ہوتے ہیں جو زمین کے مقناطیسی قطب (میگنیٹک پول) کے فوٹانز کے ساتھ اِنٹینگلڈ ہوتے ہیں۔اب چونکہ اِنٹینگلمنٹ میں کوئی خفیہ متغیرات موجود نہیں ہیں اس لیے خود فزکس کا یہ مانناہے کہ دواِنٹینگلڈ پارٹیکلز کے درمیان سپیسٹائم وجود نہیں رکھتا۔ اسے اِنٹینگلمنٹ کی نان لوکیلٹی  (Non locality)  کہاجاتاہے۔ چنانچہ ہم نہایت محفوظ طریقے پر یہ کہہ سکتے ہیں کہ جس چیز کو پرندے کا عرفان یا وجدان کہاجاتاہے وہ دراصل پارٹیکلز کی اِنٹینگلمنٹ ہے اور اِس لیےپرندے کا وجدان بھی سپیسٹائم کے وجود سے ماورا ہے۔ بالفاظ ِ دگر پرندے کے عرفان میں بھی نان لوکل انفارمیشن کارفرماہے۔ کوانٹم بیالوجی کے اِن تجربات سے بہت اُمید کی جاسکتی ہے کہ شاید آنے والے دور کےا نسان وجدان کی ماہیت کو عقلی طورپر کسی حدتک سمجھنے کے قابل ہوجائیں۔ لیکن وجدان کی انسانی قسمیں پھر بھی شاید دیر تک کسی کی سمجھ میں نہ آئیں۔ اس کی وجہ یہ ہے کہ انسانی وجدان درجات میں ان گنت اور بتدریج اُوپر کو اُٹھتاہوا یا یوں کہیے کہ کثیف سے لطیف کی طرف سفر کرتاہوا پایا جاتاہے۔ ایک نبی کی وحی کو سمجھنا کس قسم کی سائنس کے بس میں ہوگا یہ کہنا فقط کوانٹم بیالوجی کے تجربات کی رُو سے ابھی بے پناہ مشکل ہے۔ (جاری) ادریس آزاد

##############################
https://web.facebook.com/idreesazaad/posts/10216361556658405
افسوس کہ اس تاریخی موقع پر پاکستان غیر حاضر ہے۔

##############################
https://web.facebook.com/idreesazaad/posts/10216352806999669
لمحۂ موجود ۔۔۔۔ وہ ایک لمحہ جو آئینہ تھا بدل گیا ہے وہ ڈھل گیا ہے میں اپنے عکاس سے نہ پوچھوں،  تو کس سے پوچھوں؟ کہاں گیا وہ خزانۂ زندگی  جسے وقت کہہ سکیں ہم؟ کہاں گیا وہ زمانہ ٔ عارضی  جسے آج سہہ سکیں ہم جو سہہ لیا وہ گزر گیا ہے جو آرہا ہے وہ آنے والا کبھی نہ آئے تو کیا کرینگے؟ بس ایک صورت بچی ہے یعنی یہ لمحۂ وقت جو ابھی بھی گزررہا ہے یہ مرررہا ہے اِسے بچا لیں یہ ایک پَل جو عظیم تر ہے زمانِ ماضی کی کلفتوں سے اِسے نکالیں ہم اپنے حال اور بس  فقط حال کو سنبھالیں ادریس آزاد

##############################
https://web.facebook.com/idreesazaad/posts/10216467266941096
اِنٹینگلمنٹ ۔۔۔۔۔۔ ہم دونوں بھی دو ذرّے ہیں دو ذرّے جو اِن ٹینگلڈ ہیں ہم دونوں بھی اک دوجے کے ساتھ جُڑے ہیں بوہر کی اِن ٹینگلمنٹ میں جزُو کا کوئی نام نہیں ہے کُل ہی کُل ہے یعنی سارے دِل ہی دِل ہیں دِل ہی دِل جو اِک دُوجے کے ساتھ جُڑے ہیں دل ہی دل جو اِک دوجے کے ساتھ دھڑکنے کے وعدے پر قرنوں قرنوں جی سکتے ہیں سچے وقتوں کی کچھ سچی باتیں ہیں یہ جو ذرّے اِنٹینگلڈ ہوں تو اُن کی رُوحیں جُڑجاتی ہیں اُن پروقت جواں رہتاہے لاکھوں اربوں نوری سال کی دُوری پر بھی دونوں اِک دوجے کو ایسے چھوسکتے ہیں جیسے میں کمرے میں بیٹھا تم کو یہاں سے چھُو سکتاہوں ہم اِنٹینگلڈ پارٹیکل ہیں دوذرّے اِن ٹینگلڈ ہوں تو اِک ذرّےپر جو بیتے گی دوجے پر بھی وہ بیتے گی اب میں جیسا سوچ رہاہوں تم بھی ویسا سوچ رہی ہو ایسے جڑواں دِل ہوجائیں رستے، منزل ہوجاتے ہیں لمحے خود میں کھوجاتےہیں وقت، سفر، رفتار ندارد در دارد، دیوار ندارد لوگ تو جسموں میں رہتے ہیں کتنی قِسموں میں رہتے ہیں یہ سب ایسے جُڑسکتے ہیں جب چاہیں سب مُڑ سکتے ہیں جیسے ’’تم ہو‘‘ جیسے ’’میں ہوں‘‘ لیکن ہم دونوں دو ہوکر پھر بھی ایک گِنے جاتے ہیں ہم اِنٹینگلڈ پارٹیکل ہیں ادریس آزاد

##############################
https://web.facebook.com/idreesazaad/posts/10216491827275089
میری، ایک پینتیس سال پرانی نظم، جب نظمیں پابند ہوا کرتی تھیں :) ۔۔۔۔۔۔۔۔ پیڑ بےچین تھے، لرزتے تھے چاندنی جھیل میں پریشاں تھی شاخ در شاخ تھرتھراہٹ تھی رات دو چار پَل کی مہماں تھی ہاتھ شبنم سے دھو رہے تھے گلاب گُل پہ آب ِ طہور رکھا تھا قمقمے پَتّیوں پہ روشن تھے قطرے قطرے پہ نور رکھا تھا میں کھڑا تھا سحر کے سرہانے اور ترا انتظار کرتا تھا ایسے سمجھو بعینہ جیسے پنکھ جگنو سے پیار کرتا تھا تیرے آنے سے پہلے بادِ نسیم ہولے ہولے سے میرے پاس آئی مجھ سے بولی، گلوں کے شیدائی! دیکھ تو! صبحِ بے لباس آئی میں نے ہنستے ہوئے جواب دیا صبح آئے یا چاندنی آئے میرے دِل کو کوئی قرار نہیں میری جب تک نہ زندگی آئے جھیل نے اضطراب سے پوچھا کون سی زندگی کو تکتے ہو وہ جواں سال شوخ دوشیزہ؟ ہرگھڑی جس کے بِن بلکتے ہو تیرا قلب و نظر ہے آلودہ پہلے مٹی سے خود کو دور کرو خاک پر رہ کے دیویوں کی طلب پہلے اپنی نظر کو نُور کرو جھیل کی بات سن کے میں بولا سچ کہا تو نے اے حسینۂ آب مجھ کو دیوی کا انتظار نہیں میں نہیں پڑھتا دیویوں کی کتاب وہ تو اِک آدمی کی بیٹی ہے میرے سنگ اِس زمیں پہ رہتی ہے جس کے آنے سے ہے بہار مری جس پہ دیوانگی نثار مری ۔۔۔۔۔۔۔۔۔۔۔۔۔۔۔۔۔ ادریس آزاد ۱۹۸۵

##############################
https://web.facebook.com/idreesazaad/posts/10216493623920004
قطر کے سفر کی چند تصویریں۔

##############################
https://web.facebook.com/idreesazaad/posts/10216508683216477
فلسفے کو یہ حق حاصل ہے کہ وہ سائنس پر حکم لگائے لیکن سائنس کو یہ حق حاصل نہیں ہے کہ وہ فلسفے پر حکم لگائے۔ سائنس کے طلبہ اس وقت برافروختہ ہوجاتے ہیں جب فلسفے کے طلبہ ان کے مدلولات اور مفروضہ کلیات پر اپنے اشکالات کا اظہارکرتے ہیں۔ معلوم ہوتاہے مذہب و فلسفہ کے درمیان پایا جانے والا قدیم نزاع  اب سائنس اور فلسفہ کے درمیان بھی شروع ہوچکاہے۔ متکبر سائنس فلسفہ پر بھی حکم لگانے سے باز نہیں آتی جس کی اُسے اجازت نہیں ہے کیونکہ سائنس کی فطرت میں فقط مادی کائنات کا مطالعہ شامل ہے چنانچہ وہ خود سے بڑے علمی پراجیکٹ پر حکم کیسے لگاسکتی ہے؟ اس کے برعکس فلسفے نے ہمیشہ سائنس پر حکم لگایا ہے اور قدیم سائنسدانوں کے قبلے درست کرنے سے لے کر آج تک سائنس اور سائنسدانوں کی رہنمائی کرتا آیا ہے۔ سائنس کے طالب علم کا موجودہ رویہ خصوصاً فلسفیانہ ڈسکورس کے خلاف بالکل اس مذہبی نوجوان جیسا ہے جواپنے مسلک کے خلاف کوئی بات سن کر بھڑک اُٹھتاہے۔ سائنس کے طالب علم میں سختی، درشتی، بدتمیزی، تشدد اور مردم بیزاری کا رویہ قابلِ غورہے۔ پیٹرہیری سن کے بقول ایک زمانہ تھا جب سائنس اپنے طالب علموں کی اخلاقی رہنمائی بھی کیا کرتی تھی۔ وہ کائنات میں سچائی کی تلاش کا کام کرتی تھی نہ کہ اپنے طالب علم کے اندر کے سڑے اورگلے ہوئے ری ایکشنری رویے کو تسکین دینے کاکام۔ ادریس آزاد

##############################
https://web.facebook.com/idreesazaad/posts/10216520523952488
حکمت اور ذہانت میں فرق ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ ایک اہم فرق کی طرف ہماری توجہ بہت کم جاتی ہے اوروہ ہے ذہانت اور حکمت کا فرق۔ ذہین شخص کو انگریزی میں اِنٹیلیجنٹ اور بہت زیادہ ذہین شخص کو انگریزی میں جینئس کہتے ہیں۔ اِسی طرح حکیم یعنی حکمت کے مالک شخص کو انگریزی میں ’’وائز‘‘ جبکہ حکمت کو وِزڈم کہتے ہیں۔ حکمت عربی کا لفظ ہے۔ اس کے لیے اردو میں ایک اورلفظ ’’دانائی‘‘ بھی استعمال ہوتاہے۔ اسی طرح حکیم کے مترادف ’’دانا‘‘ کا لفظ استعمال ہوتاہے۔ اب نوٹ کرنے والا خاص فرق کیا ہے؟ ذہانت یا بہت زیادہ ذہانت یعنی جینئس ہونا خالصتاً عقلی سرگرمی کی بدولت ہے جبکہ حکمت یا دانائی صرف عقلی سرگرمی نہیں بلکہ اس میں ایک خاص قسم کی وجدانی رہنمائی بھی شامل ہے۔ یہی وجہ ہے کہ حکمت ہو یا دانائی اس میں ’’شَر‘‘ کو مطلق دخل نہیں۔ کوئی بھی کسی حکمت والے شخص کے بارے میں یہ نہیں سوچتا کہ وہ برائی کے لیے اپنی ذہانت کو استعمال کرسکتاہے۔ اردو میں تو یہ بات اور بھی نمایاں ہے۔ ہم کبھی نہیں سوچ سکتے کہ ایک ’’دانا‘‘ شخص بُرا منصوبہ یعنی برائی پر مشتمل منصوبہ بناسکتاہے۔ اس کے برعکس ایک جینئس شخص اِیوَل جینئس بھی ہوسکتاہے یعنی وہ بُرائی کا منصوبہ بناسکتاہے۔ دنیاکے بہترین جاسوسی کے اداروں کے اہلکار اس کی مثال ہیں۔ دنیا میں اِیول جینئس لوگوں کی کمی نہیں اس لیے میں اس قسم کی ذہانت کو مزید وضاحت سے بیان کرنا موقوف کرتاہوں۔ لیکن وہ دوسری قسم، جسے میں نے حکمت، دانائی یا وزڈم کے الفاظ سے پکارا ہے، اپنی نوعیت کے اعتبار سے اعلیٰ انسانی خصلت ہے۔ ایک ایسی خصلت جس کی تدوین میں کسی طرح کی کچھ خاص رُوحانیت کو دخل ہے۔ غالباً اسلامی زبان میں اسے فراستِ مؤمن بھی کہاجاتاہے۔ یہ وہی فراستِ مؤمن ہے جس کے دلدادہ علامہ عنایت اللہ المشرقی ہوا کرتے تھے۔ اس میں کچھ شک نہیں کہ ایک خاص ماحول اور تربیت کو دانائی کی تشکیل میں بہت دخل ہے لیکن پھر اِسی ’’ماحول اور تربیت‘‘ کے اجزأ میں سے ہی ’’غم اور مسلسل غم‘‘ سب سے انمول جزو ہے اور جس کا لازمی نتیجہ ’’صبر‘‘ جیسا ثمر ہے، اس پر مستزاد جس کا قطعی کوئی تعلق کیمیل ری ایکشنز والے ’’غم‘‘ سے نہیں، یہی وہ روحانیت ہے، جو اس کا محرّک ہے۔ یہ ایک تسلسل کا نام ہے جو دانائی کی تشکیل میں بنیادی کردار ادا کرتاہے یعنی یہ غم یا دیگر جذبات کی شدت کے مقابلے میں صبر کی نعمت سے مالامال ہوجانا، یہ ایک تسلسل اور تواتر کا نام ہے۔ ایک مسلسل ہوتا ہوا تجربہ، ہمیشہ کے لیے، تادم ِ آخر۔ اس کے علاوہ بھی کچھ روحانی اجزأ حکمت یا دانائی کی تعمیر و تشکیل میں لازم ہیں، جن میں ملامت نہایت اہم ہے، جس پر کسی اور وقت بات کرینگے۔ البتہ اس حقیقت سے انکار کیسے ممکن ہے کہ عقل کا بھی اس طرح کی اعلیٰ فطانت یعنی وزڈم یا دانائی کی ساخت میں خاصا بنیادی کردار ہے۔ الغرض حکمت ایسی ذہانت ہے جس میں خیر تو ہے لیکن شر نہیں، جس میں ٹھہراؤ ہے شور نہیں، جس میں صبر ہے زور نہیں۔ جو بالآخر سب سے درست فیصلہ کرنے کی انسانی صلاحیت ہے۔ قران نے بھی فرمایا، من یؤتِ الحکمۃ فقد اوتی خیراً کثیرا جس کو حکمت عطاکردی گئی پس اسے خیر کثیر عطا کردی گئی اگرہم اس آیت کو استخراجی مقدمہ بنادیں تو کچھ یوں بنے گا، انااعطنٰک الکوثر ہم نے تجھے خیر کثیر عطا کی من یؤتِ الحکمۃ فقد اوتی خیراً کثیرا جس کو حکمت عطاکردی گئی پس اسے خیر کثیر عطا کردی گئی ۔۔ استنتاج: انّا اعطینٰک الحکمۃ ہم نے تجھے حکمت عطاکی اگر کسی معاشرے میں ذہانت بڑھ جائے لیکن حکمت کم ہوجائے تو وہ معاشرہ مادی اعتبار سے تمدن کے عروج کو چھونے لگتاہے لیکن تاریخ میں زندہ نہیں رہ سکتا۔ اس کے برعکس اگر کسی معاشرے میں حکمت فزوں تر ہو بمقابلہ ذہانت کے تو اس معاشرے کو تاریخی سطح کی بالادستی حاصل رہتی ہے اوراس قوم کا جسدِ لافانی دائمی دبدبے اور شان و شوکت کی خلعت زیبِ تن رکھتاہے۔ قدیم یونانی معاشرہ اس کی ایک مثال کے طور پر پیش کیاجاسکتاہے۔ ادریس آزاد

##############################
https://web.facebook.com/idreesazaad/posts/10216532590014132
’’میری چوائس فقط چوائس نہیں ہوتی بلکہ میری چوائس کلیۃً اس بات کا اظہار ہوتی ہے کہ میں انسانوں کو کس طرح کا دیکھنا چاہتاہوں۔ میں جیسا اپنے لیے انتخاب کرتاہوں دراصل میں یہ کہہ رہاہوتا کہ انسانوں کو اس طرح کا ہونا چاہیے۔ اور اس طرح اپنے آپ کو تعمیر کرتے ہوئے، اپنے آپ کو ڈیزائن کرتے ہوئے دراصل میں انسانیت کو تعمیر کررہاہوتاہوں اور انسانیت کو ڈیزائن کررہاہوتاہوں۔ چنانچہ مجھے اس طرح سے عمل کرنا پڑتاہے جیسے ہرکوئی مجھے دیکھ رہاہے اور اُن کی نظروں سے بھاگ نکلنے کا میرے پاس کوئی راستہ نہیں ہے‘‘ (مفہوم) سارتر

##############################
https://web.facebook.com/idreesazaad/posts/10216539415104755
اُسے احساس ہونا چاہیے تھا کہ بچے کو کھلونا چاہیے تھا لحد کا تجربہ کرنے سے پہلے مجھے مٹی پہ سونا چاہیے تھا نہ ہوتی بند اُس کی حرکت قلب اُسے جی بھر کے رونا چاہیے تھا سَروں کی فصل اور اتنا خسارہ؟ جنوں کا بیج بونا چاہیے تھا ادریس آزاد

##############################
https://web.facebook.com/idreesazaad/posts/10216550033570210
محمڈن تھیوری آف ایولیوشن ۔۔ ایک بات قابلِ غور ہے کہ جاحظ نے نویں صدی عیسوی میں لکھا کہ کسی نوع کے وہ افراد جو بدلتے ماحول کا مقابلہ نہیں کرسکتے فنا ہوجاتے ہیں لیکن اُس نوع کے وہ افراد جو بدلتے ہوئے حالات میں بھی رہ لیتے ہیں اگلی نسلوں میں اپنی خصوصیات منتقل کردیتے ہیں۔ چنانچہ اس عمل سے نئی نئی انواع پیدا ہوتی ہیں۔ جاحظ کے بعد فارابی، ابن العربی، ابن سینا، رومی،  ابن مسکویہ، البیرونی، ابنِ خلدون اور کئی دیگر مسلمان فلسفیوں اور صوفیوں کے ہاں انواع کے مبدأ اورنظریۂ ارتقا پر طویل گفتگوئیں ملتی ہیں۔  ڈارون نے 1859 میں جب اپنی مشہور کتاب ’’انواع کا مبدأ‘‘ پیش کی تو یورپ میں اس پر بہت لے دے ہوئی۔ انیسویں صدی کی ساٹھ کی دہائی کو ’’ڈارون کیٹاسٹرافی‘‘ کے نام سے یاد کیا جاتاہے۔ 1860 میں آکسفورڈ یونیورسٹی میں ایک بہت بڑا، تاریخی مناظرہ بھی منعقد ہوا جس میں ڈارون کے حامی نہ ہونے کے برابر جبکہ مخالفین ہزاروں کی تعداد میں جمع تھے۔ اسی مناظرے یا اس جلسے میں جان ولیم ڈریپرنامی ایک سائنسدان نے ایک پیپر اِسی موضوع پر پیش کیا تھا۔ دلچسپ امر یہ ہے کہ اسی ڈریپر نے اپنی کتاب ’’مذہب اور سائنس کے مابین تنازعہ کی تاریخ‘‘ میں نظریۂ ارتقا کو ’’محمڈن تھیوری آف ایولیوشن‘‘ کا نام دیا ہے۔  ادریس آزاد

##############################
https://web.facebook.com/idreesazaad/posts/10216557777403801
دعائے حضرت موسیٰ علیہ السلام کی وسعت ۔۔ ادیب عصر مولانا سید علی اختر رضوی شعور گوپال پوری ۔۔ قرآن آسمان کا زمین سے رابطہ ہے اور دعا زمین کا آسمان سے ارتباط ہے، وہ قوس نزولی ہے تو یہ قوس صعودی۔ انسان کی آرزوئیں بے حد ہیں۔ اور حد نہ ہونے ہی کی وجہ سے اس میں افراط و تفریط کے اندیشے ہیں، دعاسے انسان کی آرزوئیں نفسیاتی اعتبار سے اپنے اعتدال پر رہتی ہیں۔ قرآن میں انبیاء اور خاصان خدا کی دعائیں جا بجا مذکور ہیں۔ آدم کی دعا، نوح کی دعا، ابراہیم کی دعا، موسیٰ کی دعا، ایوب اور یوسف کی دعا... ان دعاؤں پر تدبر کرنے سے معیار زندگی، مقصد زندگی اور منشائے پروردگار کا پتہ چلتا ہے، قرآن میں جہاں جہاں بھی انبیاء کی دعائیں بیان کی گئی ہیں، ان پر غور کیا جائے تو زندگی و بندگی کے آبدار موتی ہاتھ آئیں گے۔ حضرت موسیٰ ایک قبطی کو قتل کرکے مدائن کی طرف خائف و ہراساں بھاگے، سفر کی صعوبت برداشت کرکے آبادی کے باہر ایک کنویں کے قریب پہونچے، شام کا وقت تھا لوگ پانی بھر رہے تھے ، اسی بھیڑ سے الگ دو لڑکیاں اپنے جانوروں کو لئے کھڑی تھیں کہ بھیڑ چھنٹے تو اپنے جانوروں کو پانی پلائیں اور ضرورت کا پانی حاصل کریں، بھوک کی وجہ سے موسیٰ کی طاقت جواب دے رہی تھی، لیکن ان لڑکیوں کی پریشانی دیکھ کر مدد کرنے پر آمادہ ہو گئے۔ انھوں نے خدمت خلق ،خالصة لوجہ اللہ کی تھی، کسی اجرت کی توقع کیا ہو سکتی تھی، بہر حال انھوں نے ان لڑکیوں کی مدد کر دی اور ایک سائے میں جاکر بھوک سے نڈھال بیٹھ گئے، ایسے میں دعا کی: "رب ان لما انزلت الیّ من خیر فقیر"۔ میرے پروردگار! اس وقت تیری بارگاہ سے جو بھی خیر اور بھلائی میرے لئے نازل ہوجائے میں اس کا محتاج ہوں۔ حضرت موسیٰ نے ایک نیک کام ، خالصة لوجہ اللہ کیا تھا، حدیثوں میں ہے کہ کوئی حسنہ بجا لانے کے بعد دعا مانگنی چاہئے، اس لئے کہ رضائے خداوندی کے امکانات واضح ہوتے ہیں، آسمان کے دروازے کھل جاتے ہیں حضرت موسیٰ کو اس وقت کھانے کی ضرورت تھی کیونکہ وہ بھوکے تھے۔ لیکن حضرت موسیٰ نے اپنی دعا میں وسعت اور احتیاط پیدا کی۔ خدایا! تو میرا پروردگار ہے، میری ساری ضرورتوں کو جانتا ہے، تو یہ بھی جانتا ہے کہ میرے حق میں کیا بھلا ہے اور کیا براہے۔ تو اچھی طرح جانتا ہے کہ اس وقت میں محتاج اور فقیر ہوں، اس طرح انھوں نے بارگاہ خداوندی میں اپنی خودسپردگی کا بھی مظاہرہ فرما دیا۔ انسانی فطرت ہے کہ جو ضرورت زیادہ پریشان کن ہو صرف اس کی طرف اس کا دھیان ہوتا ہے۔ پریشانی کی وجہ سے دوسری ضرورتیں اس کے قلب و دماغ سے اوجھل ہو جاتی ہیں۔ چاہے وہ اس متذکرہ ضرورت سے زیادہ اہم ہو۔ جس وقت حضرت موسیٰ اپنے خدا سے دعا کر رہے تھے اس وقت انھیں بہت سی ضرورتیں لاحق تھیں۔ بھوک سب سے زیادہ پریشان کن ضرورت تھی۔ وہ حکومت فرعون کا ایک جرم کرکے بھاگے تھے ''ولھم علیّ ذنب'' اس لئے انھیں پناہ کی ضرورت تھی۔ وہ غریب اور مسافر تھے، اس لئے ایک مسکن کی ضرورت تھی۔ ان کی زندگی تنہائی کا کرب جھیل رہی تھی اس لئے رفیقۂ حیات کی ضرورت تھی۔ حضرت موسیٰ نے اپنی دعا میں وسعت پیدا کی تو خدا نے ان کی مجموعی ضرورت کا خیال رکھا۔ انھیں پناہ بھی دی، مسکن بھی دیا، رفیقۂ حیات بھی دی اور آئندہ میدان عمل میں جولانی کے لئے حضرت شعیب علیہ السلام جیسی معصوم سرپرستی بھی عطا کر دی جن کی تبلیغی جد و جہد کا تذکرہ سورہ اعراف ٨٥ سے ٩٣ میں مذکور ہے۔ دعا کی اسی وسعت و جامعیت کی وجہ سے خدا نے موسیٰ کی اس تمنا کو قرآن جیسی ابد آثار قانونی کتاب میں جگہ دیدی ہے۔

##############################
https://web.facebook.com/idreesazaad/posts/10216561567138542
ادریس بھائی بڑی اچھی کاوش

##############################
https://www.facebook.com/idreesazaad/posts/10216734915752149
جہاں تصویر بنوانے کی خاطر لوگ آتے تھے وہاں پس منظرِ تصویر جو دیوار تھی، میں تھا ادریس آزاد

##############################
https://www.facebook.com/idreesazaad/posts/10216731561028283
استادِ محترم جناب ِ جلیل عالی کی نظم جو اس مؤقف کو واضح کردیتی ہے کہ وجدان ایک ایسی حقیقت ہے جسے عقل کے زوراستدلال پر ثابت تو نہیں کیا جاسکتا لیکن عقل کے زوراستدلال پر اس کی موجودگی کا رد بھی نہیں کیا جاسکتا،  کیونکہ وہ اپنا آپ بزوزِ وجود منواتاہے۔ ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ اندر کی گواہی ۔۔۔ میرے ہونٹوں پہ ٹھہری اور سی اک مسکراہٹ پڑھ نہیں پائے! بس اپنے زعم میں اپنے دلائل پر مری خاموشیوں کو لاجوابیت سمجھ کر جیت کے احساس سے خوش ہو رہے ہو تم کو کیا معلوم اس موضوع پر کیا کیا مدلل گفتگوئیں کر چکا ہوں میں مگر پیارے مرے اندر لسانی منطقوں کی قید سے آزاد کوئی مطمئن ہوتا نہیں کہتا ہے سرگوشی میں "یارا! بات بن پائی نہیں" سوچو ذرا جو متفق ہوتا نہیں مجھ سے تمہاری سرسری باتوں سے گھائل ہو سکے کیسے! وہ قائل ہو سکے کیسے! جلیل عالی

##############################
https://www.facebook.com/idreesazaad/posts/10216745240050250
اجمال تیرے خطاب میں تھا ۔۔۔واہ سر

##############################
https://www.facebook.com/idreesazaad/posts/10216734915752149
جہاں تصویر بنوانے کی خاطر لوگ آتے تھے وہاں پس منظرِ تصویر جو دیوار تھی، میں تھا ادریس آزاد

##############################
https://www.facebook.com/idreesazaad/posts/10216745957628189
حضرت ابوبکرصدیق رضی اللہ تعالیٰ عنہ کے پہلے خطبے سے اقتباس۔ ’’آج سے میں تمہارا حکمران ہوں۔ اگرچہ تم میں سب سے قابل تو نہیں ہوں۔ اگر میں شریعت کے مطابق عمل کروں تو تم میری مدد کرو! اور میرا ہاتھ بٹاؤ! اگر شریعت کے خلاف جاؤں، مجھے روکو! اور میری اصلاح کرو! کیونکہ حق ہی میں ہدایت و ایمان ہے۔ باطل سے بچو! کیونکہ باطل ظلالت و منافقت کا سرچشمہ ہے۔ تم میں سے زیادہ کمزورمیری نظروں میں  سب سے زیادہ  قوی ہوگا جب تک کہ میں اس کی شکایت کو رفع نہ کردوں۔ تم میں  سب سے زیادہ قوی میری نظروں میں سب سے زیادہ کمزور ہوگا تا آنکہ میں اس سے وہ حق چھین نہ لوں جو اس نے غیر کا غصب کیا ہے۔ جو اللہ کی راہ میں جہاد کو ترک کرےگا۔ خدا اسے ذلیل کردے گا۔ تم میری اطاعت کرو! لیکن اس وقت تک ، جب تک کہ میں خدا اوررسول کی اطاعت کرتارہوں۔ جس معاملہ میں خدا اورپیغمبر صلی اللہ علیہ وسلم کی اطاعت سے انحراف کروں، تم میری اطاعت ترک کردو!‘‘

##############################
https://www.facebook.com/idreesazaad/posts/10216754140752762
راز، محبوب کی قیمت پہ یہ ہاتھ آتا ہے مُوئے آئینہ ہے شمشیر، محبت کے لیے  ادریس آزادراز، محبوب کی قیمت پہ یہ ہاتھ آتا ہے مُوئے آئینہ ہے شمشیر، محبت کے لیے  ادریس آزاد

##############################
https://www.facebook.com/idreesazaad/posts/10216770564123336
کاک ٹیل :) اے خدا شکوہ ِ اربابِ وفا بھی سن لے جو تری بزم سے نکلا سو پریشاں نکلا ۔۔۔۔۔۔ دشت تو دشت ہیں دریا بھی نہ چھوڑے ہم نے کو بہ کو پھیل گئی بات شناسائی کی ۔۔۔۔۔۔ خدا نصیب کرے اُن کو دائمی خوشیاں بڑے دنوں سے طبیعت اداس ہے میری ۔۔۔۔۔ مرے چارہ گر کو نوید ہو صفِ دشمناں کو خبر کرو جو کسی کے کام نہ آسکے میں وہ ایک مشتِ غبار ہوں ۔۔۔۔۔۔ وہی دیرینہ بیماری وہی نامحرمی دل کی چلو اک بار پھر سے اجنبی بن جائیں ہم دونوں ۔۔۔۔۔۔ مرے پاس سے جو گزرے مرا حال تک نہ پوچھا یہ کہاں ہماری قسمت کہ وصال ِ یار ہوتا ۔۔۔۔۔ میں نے کہا تکتا ہے کیا اُس نے کہا صورت تری کل چودھویں کی رات تھی شب بھر رہا چرچا ترا ۔۔۔۔۔۔۔ ہمارے بعد اندھیرا رہے گا محفل میں اسی خیال میں راتیں گزاردیں میں نے ۔۔۔۔۔۔۔ نہ تو میں کسی کا حبیب ہوں نہ تو میں کسی کا رقیب ہوں تو حکایتِ غم ِ آرزو میں حدیث ِ ماتم ِ دلبری ۔۔۔۔۔۔۔۔ ہم فقیروں سے گفتگو کرلو جب کوئی دوسرا نہیں ہوتا

##############################
https://www.facebook.com/idreesazaad/posts/10216762750688005
شرَف میں لاج محبت کی یوں رکھی میں نے جہاں پہ دے نہ سکا دِل، زبان دی میں نے نظرکا نُوراُسی کے سبب سلامت ہے جوعُمرِخضر، پسِ انتظارجی میں نے تمام رات پھر اِتنی تمہاری یاد آئی تمام رات پھر اتنی شراب پی میں نے جب اپنا نام پکارا تو یوں لگا مجھ کو ہزارسال میں پہلی صدا سنی میں نے بس اِک خیال ، کہ میں بھی توآنے والا ہوں تمہیں بھی جانے دیا تھا خوشی خوشی میں نے زباں سے بول پڑا میں تو کیا کریں گے آپ ابھی تو آنکھوں سے توڑی ہے خامشی میں نے وہ شہر بھر میں یونہی کان کان پھرتی ہے ہوا کے جیسی طوائف نہیں تَکی میں نے تمہارے ہونٹوں نے جو آج تک بتائی نہ تھی تمہاری آنکھوں سے وہ بات بھی سنی میں نے میں اُس کے ہونے سے آگاہ، شئے کے ہونے سے کب اپنی آنکھ سے دیکھی ہے روشنی میں نے جہاں پہ بھیڑ میں چھوٹا تھا اس کا ہاتھ وہیں تمام عمر سڑک پر گزار دی میں نے اسی میں میری محبت کا اعتراف بھی تھا جوخط جناب کو لکھا تھا آخری میں نے ادریس آزاد

##############################
https://web.facebook.com/idreesazaad/posts/10216745957628189
حضرت ابوبکرصدیق رضی اللہ تعالیٰ عنہ کے پہلے خطبے سے اقتباس۔ ’’آج سے میں تمہارا حکمران ہوں۔ اگرچہ تم میں سب سے قابل تو نہیں ہوں۔ اگر میں شریعت کے مطابق عمل کروں تو تم میری مدد کرو! اور میرا ہاتھ بٹاؤ! اگر شریعت کے خلاف جاؤں، مجھے روکو! اور میری اصلاح کرو! کیونکہ حق ہی میں ہدایت و ایمان ہے۔ باطل سے بچو! کیونکہ باطل ظلالت و منافقت کا سرچشمہ ہے۔ تم میں سے زیادہ کمزورمیری نظروں میں  سب سے زیادہ  قوی ہوگا جب تک کہ میں اس کی شکایت کو رفع نہ کردوں۔ تم میں  سب سے زیادہ قوی میری نظروں میں سب سے زیادہ کمزور ہوگا تا آنکہ میں اس سے وہ حق چھین نہ لوں جو اس نے غیر کا غصب کیا ہے۔ جو اللہ کی راہ میں جہاد کو ترک کرےگا۔ خدا اسے ذلیل کردے گا۔ تم میری اطاعت کرو! لیکن اس وقت تک ، جب تک کہ میں خدا اوررسول کی اطاعت کرتارہوں۔ جس معاملہ میں خدا اورپیغمبر صلی اللہ علیہ وسلم کی اطاعت سے انحراف کروں، تم میری اطاعت ترک کردو!‘‘

##############################
https://web.facebook.com/idreesazaad/posts/10216745240050250
اجمال تیرے خطاب میں تھا ۔۔۔واہ سر

##############################
https://web.facebook.com/idreesazaad/posts/10216734915752149
جہاں تصویر بنوانے کی خاطر لوگ آتے تھے وہاں پس منظرِ تصویر جو دیوار تھی، میں تھا ادریس آزاد

##############################
https://web.facebook.com/idreesazaad/posts/10216731561028283
استادِ محترم جناب ِ جلیل عالی کی نظم جو اس مؤقف کو واضح کردیتی ہے کہ وجدان ایک ایسی حقیقت ہے جسے عقل کے زوراستدلال پر ثابت تو نہیں کیا جاسکتا لیکن عقل کے زوراستدلال پر اس کی موجودگی کا رد بھی نہیں کیا جاسکتا،  کیونکہ وہ اپنا آپ بزوزِ وجود منواتاہے۔ ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ اندر کی گواہی ۔۔۔ میرے ہونٹوں پہ ٹھہری اور سی اک مسکراہٹ پڑھ نہیں پائے! بس اپنے زعم میں اپنے دلائل پر مری خاموشیوں کو لاجوابیت سمجھ کر جیت کے احساس سے خوش ہو رہے ہو تم کو کیا معلوم اس موضوع پر کیا کیا مدلل گفتگوئیں کر چکا ہوں میں مگر پیارے مرے اندر لسانی منطقوں کی قید سے آزاد کوئی مطمئن ہوتا نہیں کہتا ہے سرگوشی میں "یارا! بات بن پائی نہیں" سوچو ذرا جو متفق ہوتا نہیں مجھ سے تمہاری سرسری باتوں سے گھائل ہو سکے کیسے! وہ قائل ہو سکے کیسے! جلیل عالی

##############################
https://web.facebook.com/idreesazaad/posts/10216728473431095
آل سرورکے خط کے جواب میں اقبال نے لکھا: ’’میرے نزدیک فاشزم، کمیونزم یا زمانہ ٔ حال کے اور اِزم کوئی حقیقت نہیں رکھتے۔ میرے عقیدے کی رُو سے اسلام ہی ایک حقیقت ہے جو بنی نوع انسان کے لیےہرنکتۂ نگاہ سے موجبِ نجات ہوسکتی ہے۔ میرے کلام پر ناقدانہ نظرڈالنے سے پہلے حقائقِ اسلامیہ کا مطالعہ ضروری ہے۔ اگر آپ پورے غور اور توجہ سے یہ مطالعہ کریں تو ممکن ہے کہ آپ انہی نتائج تک پہنچیں جن تک میں پہنچا ہوں۔ اس صورت میں غالباً آپ کے شکوک تمام کے تمام رفع ہوجائیں گے۔ یہ ممکن ہے کہ آپ کا ویو مجھ سے مختلف ہو یا آپ خود دینِ اسلام کے حقائق کو ناقص تصورکریں۔‘‘

##############################
https://web.facebook.com/idreesazaad/posts/10208275898842013
بھَگتُو کا قرض ۔۔۔۔۔۔۔۔۔۔۔۔۔۔ بھَگتُو ملاح جب بھی جیل سے آتا واپس دھندے میں جُت جاتا۔ وہ ایک مشہور پیشہ ور چور تھا ۔ چونکہ پرانے زمانے میں ہرشئے میں روایات اور اقدار کا خیال رکھا جاتا تھا اس لیے سب لوگ بھَگتُو کی ایک خاص انداز میں عزت کرتے تھے۔ اسی عزت کا نتیجہ تھا کہ وہ جب بوڑھا ہوگیا تو دس پندرہ سال تک اہل علاقہ نے اُسے پرانے چوک میں چوکیدار مقرر کردیا۔ سب کا یہی خیال تھا کہ چونکہ وہ چوری، نقب لگانے، دیواروں پر چڑھنے اور چھتیں پھلانگنے کا ماہر ہے اور چوروں کی ہرادا اور ہرطریقے سے واقف ہے اس لیے وہی چوکیدار بننے کا بھی سب سے زیادہ اہل ہے۔  بلکہ بھَگتُو کو سب سے پہلے چوکیدار میرے اباجی نے ہی بنایا تھا۔ کئی سال تک وہ ہمارے گھر اور مال ڈنگر کا چوکیدارہ کرتا رہا۔ اور پھر کہیں اہل علاقہ نے اسے پرانے چوک میں بڑے عہدے پر منتقل کردیا۔ بھگتُو جب چوکیدار بن گیا اور پرانا ہوگیا تو اس کا ٹائم ٹیبل یہ ہوتا کہ عشأ کی نماز کے بعد وہ چوک میں آجاتا اور اپنے مخصوص بنچ پر براجمان ہوجاتا۔ ہم اس وقت لڑکے تھے۔ میں تب پان بہت چبایا کرتا تھا۔ میں پیلی پتی والا پان منہ میں رکھ، بھگتُو کے بنچ پر اس کے ساتھ جابیٹھتا تھا۔ بھگتو نے تقریباً ہر اُس چوری کی واردات مجھے سنائی جو اس نے اپنی زندگی میں کی تھی اور اسے یاد رہ گئی تھی۔ کئی مرتبہ وہ آپ کا ہاتھ پکڑ کر اپنے سر پر لے جاتا اور پھر اپنے سر پر آپ کا ہاتھ پھِرواتے ہوئے کہتا،  ’’یہ دیکھو! پولیس کے ڈنڈے کھا کھا کر میرا سر کیسا ہوگیا ہے؟‘‘ بھگتُو کا سر واقعی بہت عجیب و غریب تھا۔ جیسے ساحل کی ریت پر کوئی بڑی لہر اپنے نشان چھوڑ جائے۔ بھَگتُو چوروں کے قواعد ، رسم و رواج اور اقداروروایات کے بہت واقعات سناتا تھا۔ اس کے نزدیک بڑا چور یعنی بڑی شان والا چور وہ تھا جو پولیس کے مارنے پر چوری نہ مانے۔ وہ سینہ تان کر اکثر اس طرح کے واقعات سناتا،  ’’ایک مرتبہ تھانیدار نے مجھے کہا، بھگتُو سچ سچ بتاؤ! فُلاں چوری تم نے کی؟ تو میں نے تھانیدار سے کہا، صاحب جی! ایک گلاس پانی تو پلا دیں پہلے۔ تھانیدار نے اسی وقت ایک پولیس والے کو حکم دیا اور پولیس والا میرے لیے پانی لے آیا۔ میں نے پانی پیا۔ گلاس خالی کرکے پولیس والے کو تھمایا اور تھانیدار سے کہا، ’صاحب جی! ابھی یہ جو پانی میں نے پیا ہے۔ آپ پہلے مجھ سے یہ منوائیں کہ میں نے پیا ہے۔ تب میں چوری بھی مان لونگا۔ یہ بات سن کر تو تھانیدار کو اور زیادہ غصہ آگیا۔ اس نے میری خوب دھلائی کی لیکن پھر دوبارہ چوری کا سوال نہ کیا بلکہ آخر تک یہی پوچھتا رہا کہ ’بھگتُو! تم نے  ابھی پانی پیا کہ نہیں؟‘‘ بھگتُو کے پاس کہانیاں ہی کہانیاں تھی۔ سب اسکی اپنی زندگی کے واقعات تھے۔ چوریوں کی وارداتیں، ڈنگر(جانور) کھولنا۔ رات کی تاریکی میں جسم پر تیل مل کر صرف ایک جانگیہ پہن، اونچی اونچی چھتوں پر پھدکتے چلے جانا۔ چھت سے چھلانگ لگانا تو زمین پر یوں آکر کھڑے ہوجانا جیسے بھگتُو گِر نہیں بلکہ اُڑ رہا تھا۔ ایک بار بھگتُو نے مجھے بتایا کہ، ’’کسی زمانے میں ہم پیشہ ور چوروں کے درمیان مقابلے ہوا کرتے تھے۔ ہم پھولوں کی ایک تھالی ہاتھوں میں تھام کر چھت سے چھلانگ لگاتے اور جس کی جتنی کم پتیاں اُڑ کر زمین پر گرتیں وہ اتنا زیادہ جیت جاتا‘‘ بھگتو کے بڑھاپے کے زمانے میں ہمارے شہر میں ایک اور پیشہ ور چور ’’اَچھُو کالیا‘‘ خاصا مشہور ہوچکا تھا ۔ لیکن وہ جوانی میں ہی چل بسا ۔ ایک روز کسی چھت سےایسا گرا کہ سیدھا نہ کھڑا ہوسکا اور اس کا منکا ٹوٹ گیا۔  بھگتو کی شادی جوانی میں تو نہ ہوسکی لیکن جب اس نے چوریاں چھوڑ دیں اور اباجی کی مُریدی میں آگیا تو اباجی کے بعض دوستوں کی کوششوں سے ہم نے کسی گاؤں میں اس کی شادی کروادی۔ وہ بیوی سے اتنا پیار کرتا تھا۔ اتنا پیار کرتا تھا کہ جب اس کی بیوی کو بھگتُو کی بجائے چودھری خالد سے پیار ہوگیا تو بھگتُو نے بیوی سے ناراضی کا اظہار کرنے کی بجائے اسے چودھری خالد سے ملنے دیا۔ وہ کہتا تھا ’’میری رانی کو خوش رہنا چاہیے۔ وہ خوش ہے تو مجھے اور کچھ نہیں چاہیے‘‘ ایک مرتبہ بھگتو کی بیوی غائب ہوگئی۔ لیکن تین دن کے اندر اندر اس نے ڈھونڈ نکالی۔ اور جب میری بھگتو سے ملاقات ہوئی تو اس نے بتایا کہ بیوی کو ڈھونڈنے کے لیے اس نے تیس چالیس مکانوں کی سیر کی ہے ۔ یعنی رات کو جب لوگ سورہے تھے تو وہ لوگوں کے گھروں میں اترا اور اس نے ایک ایک بستر پر لیٹے ، ایک ایک فرد کے چہرے سے کمبل ہٹا ہٹا کر دیکھا کہ کہیں اس کی بیوی تو نہیں سورہی؟ اور بالآخر اس نے اپنی محبوب بیوی کو ڈھونڈ ہی لیا۔ اس کے بعد بھگتُو خوشاب چھوڑ کر چلا گیا اور پھر کبھی واپس نہ آیا۔ مجھے آج تک معلوم نہیں کہ وہ کب فوت ہوا ہوگا۔ یا ابھی بھی زندہ ہو تو کچھ نہیں کہا جاسکتا لیکن اگر وہ اب زندہ ہوا تو اس کی عمر ضرور نوّے سال سے اوپر ہوگی۔اا بھگتُو، قوم کا ملاح تھا  چنانچہ ایک اور فن جو اس کی گھُٹی میں تھا اور اُسے چوری سے بھی زیادہ آتا تھا ، وہ تھا دریا میں تیرنا۔ مچھلیاں پکڑنا۔ ڈوبنے والوں کی لاشیں ڈھونڈ کر دینے کا کام وہ ہمیشہ مفت کیا کرتا تھا۔ موسم جتنا بھی سرد ہوتا بھگتُو کا کہنا تھا کہ جسم پر تیل مل کر اور بہت سا گُڑ کھا کر دریا میں چھلانگ لگا دو۔ بالکل بھی ٹھنڈ نہیں لگے گی۔ ایک مرتبہ بھگتونے مجھے مچھلی پکانے کا ایک عجب طریقہ بتایا۔ میں نے آج تک اس  طریقے پر مچھلی پکائی تو نہیں لیکن سوچتا ہوں کہ جب کبھی کوئی بھی اس طریقے پر مچھلی پکائے گا تو وہ مچھلی ہوگی بے حد لذیذ ۔ بھگتو نے بتایا کہ اگر کبھی دریا پر آپ اکیلے ہوں اور کچھ پکانے کے لیے آپ کے پاس کوئی سامان بھی نہ ہو تو آپ ایک مچھلی پکڑیں۔ مچھلی کا پیٹ صاف کرکے، اس پر چکنی دریائی مٹی کا موٹا موٹا لیپ کردیں۔ پھر عام گھاس پھونس اور چھوٹی موٹی لکڑیوں سے آگ کا چھوٹا سا الاؤ جلائیں اور مچھلی اس میں پھینک دیں۔ پھر دیکھیں کہ جب مچھلی پر لگی مٹی پک جائے جیسے کمہاروں کے گھڑے پک جاتے ہیں تو مچھلی آگ سے نکال لیں اور اسے درمیان سے اس طرح چیریں کہ مچھلی کسی سِیپ کے دو ٹکڑوں کی طرح دولخت ہوجائے۔ اور یوں آپ کے ہاتھ میں پکی ہوئی مٹی کی  گویا دو پلیٹیں آجائیں گی جن میں پکی پکائی مچھلی دھری ہوگی۔ بھگتو کی کہانیوں میں چوریوں، مچھلیوں اور پولیس کے علاوہ جیلوں کی داستانیں بھی ہوتی تھیں۔ اس نے اپنی عمر کا زیادہ تر حصہ جیل میں کاٹا تھا۔ وہ اتنی بار جیل گیا تھا کہ آخر جیل میں موجود تمام پرانے قیدیوں اور سٹاف کی اس کے ساتھ دوستی ہوگئی تھی۔ بھگتو کو وہ جیل سے باہر کچھ خریدنے کے لیے بھی بھیج دیتے تھے ۔ وہ چپ چاپ جاتا۔ سبزی، دال، جیلر کے لیے سگریٹ خریدتا اور پھرواپس آجاتا۔ جب جب وہ جیل میں ہوتا تو ہمیشہ کُک بھگتُو ہی ہوا کرتاتھا۔ جیل نے اسے اتنا اچھا کُک بنا دیا تھا کہ جس زمانے میں اباجی نے اسے بطور چوکیدار رکھا ہوا تھا۔ بھگتو ہمارا کُک بھی رہا۔ بھگتو نے گھر کے باہر تَنُور (تندوری) لگا رکھی تھی۔ تندوری لگا رکھی سے مُراد مٹی کا تنور بنا رکھا تھا۔ اور وہ تندوری کے چبوترے پر چڑھ کر بیٹھ جاتا۔ ساتھ کے ساتھ مذاق کیے جاتا، کہاںیاں سنائے جاتا اور ساتھ کے ساتھ روٹیاں تھپتھپاتا جاتا۔ بھگتو گاتا بھی بہت اچھا تھا۔ اگرچہ اس کا گَلہ دیہاتی قسم کا بلند تھا لیکن پھر بھی اس کے سُر نہ ٹوٹتے تھے۔ ایک گانا جو بھگتو اکثر سنایا کرتا تھا۔ مجھے آج بھی یاد ہے اور میں کبھی کبھی گنگناتا بھی ہوں۔ اگرچہ یہ آج تک معلوم نہیں ہوسکا کہ یہ گانا کسی پنجابی فلم کا ہے یا بھگتو اور اس کے دوستوں نے خود بنا رکھا تھا۔ ممکن ہے آج فیس بک کی اس پوسٹ کے بعد کوئی پنجابی فلموں کا شوقین دوست اس راز سے پردہ اُٹھا سکے، بھگتو یہ گانا سنایا کرتا اور اکثر رو پڑتا، اَسّی آں لفنگے تے تلنگے موچی وال دے جیلاں دے عادی اَسّی شوقیں آں دال دے اسی آں لفنگے تے تلنگے موچی وال دے لُٹے سہاگ اَسّی ، لُٹی پھلجھڑیاں کئی واری جیل ویکھی پایاں ہتھ کڑیاں نئیں ہوندے چور جانی! اَجکل ساڈے نال دے اسی آں لفنگے تے تلنگے موچی وال دے ۔۔ ادریس آزاد

##############################
https://web.facebook.com/idreesazaad/posts/10211192087024895
انسانی ذہن، ایک عضو ِ معطل ۔۔ یونانی مِتھ کے مطابق ایک مرتبہ تھیوٹ دیوتا نے زیوس کو بتایا کہ، "میں نے انسانوں کے لیے لکھنے کا فن ایجاد کیا ہے۔ میں انہیں لکھنا پڑھنا سکھادونگا"۔ اس پر زیوس نے کہا کہ، "یہ تم نے کیا کیا؟ اب انسانوں کا حافظہ اور یاد رکھنے کی صلاحیت کو زنگ لگ جائیگا اور وہ سب کچھ ہمیشہ لکھ کر محفوظ کیا کرینگے"۔سکول میں ٹیچرز کیلکولیٹر کے استعمال سے منع کیا کرتے تھے اور کہا کرتے تھے، "بیٹا! زبانی پہاڑے یاد ہوں تو کیلکولیٹر کی ضرورت نہیں پڑتی۔ ریاضی تو مشق کی چیز ہے۔ کیلکولیٹر نے سوال حل کردیا تو مشق کاہے کی؟"۔ موبائل کے آنے سے پہلے بھی ٹیلیفون ہوا کرتے تھے اور ہرہر نمبر بندے کو زبانی یاد ہوتاتھا۔لیکن اکیسویں صدی میں قریبی سے قریبی دوست کا نمبر یاد رکھنا بھی مشکل ترین کام بنتا جارہا ہے۔ صرف نمبر ہی نہیں بہت سی دیگر یاداشتیں اب مشین کے حوالے کردی گئی ہیں اور انسان ذہن کے استعمال سے تقریباً فارغ ہوتا جارہا ہے۔ ماہرین کا کہنا ہے کہ جس عضو سے کام لینا چھوڑ دیا جائے اس کی صلاحیت کم ہوتے ہوتے ختم ہوجاتی ہے۔ مستقبل کے بارے میں پیش گوئیاں کرنا داناؤں کا شیوہ رہا ہے لیکن حال ہی میں ایک تھیوری سامنے آئی ہے کہ چونکہ زیادہ تر انسان ذہنی مشقیں ترک کرتے جارہے ہیں سو مستقبل میں یوں ہوگا کہ انسانوں کی بڑی اکثریت کند ذہن ہوجائے گی۔ انٹرنیٹ پر بیٹھنے والے جانتے ہیں کہ وہ روایتی کتاب بینی سے بہت دور جاچکے ہیں۔ وہ تیشۂ تحقیق جو علم و حکمت کے فرہادوں کا زیور ہوا کرتا تھا اب کلِکس میں کنورٹ ہوگیا ہے۔ کہتے ہیں اگلے زمانے کے علمأ اور محققین کسی ایک چھوٹے سے علمی نقطے کی تشفی کے لیے کئی کئی مہینوں کے سفر کیا کرتے تھے۔ میرے دادا جان رحمۃ اللہ علیہ جب مجھے عربی صرف و نحو پڑھایا کرتے تھے تو بڑے منفرد طریقے اختیار کرتے، جن کی بدولت مجھے سارا سبق وہیں بیٹھے بیٹھے ازبر ہوجایا کرتا۔ ایک مرتبہ مجھے نحو کا ایک سبق پڑھا رہے تھے اور وہ یہ تھا کہ لام اور تنوین ایک جگہ اکھٹا نہیں ہوسکتے تو انہوں نے ایک واقعہ سنایا۔ کہنے لگے پرانے زمانے کی بات ہے بخارا کے ایک بہت بڑے نحوی عالم نے کہیں سے عربی نحو پر ایک نہایت عمدہ کتاب دیکھی۔ کتاب اس قدر عمدہ تھی کہ عالم کو اس کے مصنف سے ملنے کا شوق پیدا ہوا۔ پتہ چلا کہ مصنف تو بغداد کا ہے۔ سو وہ سفر پر نکل کھڑے ہوئے۔ جب وہ بغداد اس کتاب کے مصنف کے دروازے پر پہنچے اور دروازہ کھٹکھٹایا تو ایک خاتون نکلیں۔ عالم نے اس خاتون کے سامنے نہایت ادب سے اُس کتاب کے مصنف کا نام لیا اور کہا کہ "میں فلاں صاحب کی زیارت کے لیے بخارا سے بغداد آیا ہوں" خاتون کے چہرے پر پہلے حیرت اور پھر مسکراہٹ پھیل گئی۔ خاتون نے کہا، "وہ دیکھو! وہ دور میدان میں بچوں کے ساتھ جو لڑکا کھیل رہا ہے اُسی نے لکھی ہے وہ کتاب جس کے مصنف سے تم ملنے آئے ہو"۔ عالم بہت حیران بلکہ مایوس ہوا۔ اسے کسی قدر غصہ آگیا۔ اس نے دل میں سوچا، ضرور اس لڑکے نے سرقہ کیا ہوگا۔ اس عالم نے دل میں فیصلہ کیا کہ ابھی اس کا امتحان لیتاہوں۔ وہ اس کے نزدیک پہنچا تو زور سے بولا، "السلامٌ (مُن) علیکم"۔ لڑکے نے فوراً جواب دیا، "وعلیکم السلام یا جامع الّام ِ والتنوین!"۔ وعلیکم السلام اے لام اور تنوین کو جمع کرنے والے!۔ کیونکہ بخارا کے عالم نے السلامُن علیکم کہا تھا، "میم پر تنوین بھی پڑھی تھی اور سلام کے شروع میں "ال" کا اضافہ بھی کردیا تھا۔ میرے دادا جانؒ نے جو اختیار کیا۔ یہ طریقے تھے علمی نقطے ازبر کروانے کے۔ ذہن اور حافظہ کو ہی ہر طرح کی ڈائری کے طور پر استعمال کیا جاتا تھا۔ایک نہ بھولنے والا واقعہ ساتھ جوڑ کر علمی یا فنی نقطہ سمجھا دیا جسے کہیں نوٹ کرنے کی چنداں ضرورت نہ ہوتی تھی۔ اسی طرح اس واقعہ میں موجود بخارا کے عالم کی طرح کے محّبان علم ہوا کرتے تھے۔ اب صرف پاکستانی طلبہ کا ہی بُرا حال نہیں اور صرف ترقی پذیر ممالک میں ہی بھرتی کے طلبہ نہیں پائے جاتے بلکہ آپ فری لانسر ڈاٹ کام پر کچھ عرصہ رائٹر بن کر مزدوری کریں تو آپ کو امریکہ اور یورپ کی یونیورسٹیوں کے طلبہ پیسوں کے ذریعے اسائنمنٹس کروانے کے پراجیکٹس دیتے نظر آئینگے۔چنانچہ یہ خیال کہ مجموعی طور پر انسانی آبادی جو کہ محنت کم کرنے والی مشینوں کی بہتات سے سہولیات کی عادی اور بایں ہمہ جسمانی طور پر بہت نفیس اور پرانے وقتوں کے انسانوں کے مقابلے میں بہت کمزور ہوچکی ہے اب ذہنی صلاحیتوں کے اعتبار سے بھی ناکارہ ہونے کے قریب ہے۔ اور ایسی کوئی اُمید بھی نہیں کہ مستقبل میں انسان مشینوں پر انحصار ترک کردیگا۔ مشینیں بری نہیں لیکن بدقسمتی سے اس نقصان کو نہیں روکا جاسکتا جو انسانوں کو اپنے جسمانی اور ذہنی قویٰ کے استعمال کم سے کم ہوتے جانے کی وجہ سے بھگتنا پڑرہا ہے اور ابھی مزید بھگتنا پڑیگا۔ اُس تھیوری کے مطابق جس کا میں نے اوپر ذکر کیا ہے یہ بھی کہا گیا ہے کہ اگر بڑی انسانی آبادی کند ذہن لوگوں کی ہوگئی تو ارتقأ کے قانون ِ تغلیب کی رُو سے وہ اقلیت کا خاتمہ کردے گی۔ بظاہر ایسا ممکن نہیں کیونکہ اگر ذہانت اقلیت کے پاس بھی رہی تب بھی مشینوں کی ایجاد اور ان پر کنٹرل اسی ذہین قبیلے کے ہاتھ میں رہنے کا احتمال ہے لیکن پھر ماہرینِ معاشیات کا کہنا ہے کہ میڈیا ہو یا سائنسی ایجادات ذہانت ہمیشہ سرمائے کی خدمت پر مامور رہتی ہے۔ کہتے ہیں کہ ایک امیر آدمی کئی سو مفکرین کو خرید سکتاہے لیکن سو مفکرین مل کر بھی ایک امیر آدمی کو نہیں خرید سکتے۔ چنانچہ منظر نامہ یہ بنتاہے کہ وہ اقلیت بھی جو جینئس ہوگی سرمایہ دار کو مزید مستحکم بنانے کے لیے صرف ہوگی اور یوں دنیا کا نظام پہلے سے زیادہ خراب ہوتا چلا جائیگا۔ یہاں تک دنیا ایک بار پھر پوری طرح اپنے ماضی کی طرف لوٹ جائیگی اور پہلے سے بھی بدتر حالت میں۔ یوں لگے گا جیسے آدم کو جنت سے نکال دیا گیا ہو۔ لیکن اس تھیوری کے حق میں زیادہ لوگ نہیں ہیں۔ یہ ایک پیسمسٹک تھیوری ہے۔ اگرچہ اہل ِ مغرب عرصہ دراز سے ایسی فلمیں بنا اور ایسی کتابیں لکھ رہے ہیں جن سے انسانی مستقبل سے مایوسی ٹپکتی ہے۔گلوبل وارمنگ، اوزون کی لیئر کا پھٹ جانا، ماحول کی آلودگی، کٹتے ہوئے درخت، خراب ہوتے ہوئے دریا اور سمندر اور ان سب پر مستزاد خوفناک بلکہ بھیانک قسم کے وائرس جو پوری کی پوری انسانی آبادیوں کو نگل جائینگے موجودہ عہد کے قلمکاروں اور کیمرہ بازوں کا محبوب ترین مشغلہ ہے۔ لیکن پھر بھی اوپٹمسٹک تھیوریز اپنے پورے منطقی دلائل کے ساتھ موجود ہیں۔ اوپٹمسٹک تھیوریز انسانی مستقبل سے مایوسی کی بجائے انسان سے پُراُمید ہیں۔ دنیا تباہ ہوجائے گی کی بجائے دنیا پہلے سے بہتر ہوجائے گی کے حق میں بھی مضبوط دلائل دیے جاسکتے ہیں۔ لیکن ہر اوپٹمسٹک تھیوری ایک ہی خیال کی بنیاد پر استوار ہوتی ہےاور وہ یہ ہے کہ انسان اخلاقی طور پر بہتر ہوجائے گا۔ انسان، انسان سے ہمدردی سیکھتا جارہا ہے۔ آج غلام اور لونڈیاں نہیں ہیں۔ انسان عورتوں، بچوں، جانوروں حتیٰ کہ ماحول کے حقوق سے بھی باخبر ہوتا جارہاہے۔اس سلسلے میں این جی اوز بھی بڑی محنت کررہی ہیں۔ سو ایک نہ ایک دن انسان سیانا ہوجائیگا اور لڑنا جھگڑنا بند کردیگا۔ میں ذاتی طور پر پُراُمید ہوں۔ مجھے کبھی کبھی لگتاہے کہ دنیا کے جتنے ملکوں کے پاس ایٹمی ہتھیار ہیں اور انہوں نے اپنے اپنے وار ہیڈز کے رُخ اپنے دشمنوں کی طرف کررکھے ہیں کل کو شایدکسی ایک بڑے مقصد کے لیے اپنے ہتھیار استعمال کرینگے۔ ماضی بعید کی طرح اگر کل کو زمین پر کوئی سیارچہ گرنے لگا تو شاید سارے مل کر اسے فضا میں ہی ریزہ ریزہ کردینگے۔ صرف یہی نہیں۔ میرا خیال ہے کہ انسان اخلاقی طور پر اس قدر بہتر ہوجائیگا کہ پوری زمین پر شاید ہی کوئی انسان کسی انسان کا قتل کرے۔ شاید ہی کوئی لڑائی جھگڑا باقی رہے۔ ۔میرے دوست کہتے ہیں خواب دیکھنے کا کوئی بل نہیں آتا۔ لیکن اوپٹمسٹک تھیوریز کے حق میں دلائل دینے کے لیے میرے پاس اس کالم میں جگہ نہیں۔ شاید آئندہ کسی کالم میں، میں اس پر تفصیل سے لکھ سکوں۔ ادریس آزاد

##############################
https://web.facebook.com/idreesazaad/posts/10216308505932170
انسانی ذہن، ایک عضو ِ معطل ۔۔ یونانی مِتھ کے مطابق ایک مرتبہ تھیوٹ دیوتا نے زیوس کو بتایا کہ، "میں نے انسانوں کے لیے لکھنے کا فن ایجاد کیا ہے۔ میں انہیں لکھنا پ...ڑھنا سکھادونگا"۔ اس پر زیوس نے کہا کہ، "یہ تم نے کیا کیا؟ اب انسانوں کا حافظہ اور یاد رکھنے کی صلاحیت کو زنگ لگ جائیگا اور وہ سب کچھ ہمیشہ لکھ کر محفوظ کیا کرینگے"۔سکول میں ٹیچرز کیلکولیٹر کے استعمال سے منع کیا کرتے تھے اور کہا کرتے تھے، "بیٹا! زبانی پہاڑے یاد ہوں تو کیلکولیٹر کی ضرورت نہیں پڑتی۔ ریاضی تو مشق کی چیز ہے۔ کیلکولیٹر نے سوال حل کردیا تو مشق کاہے کی؟"۔ موبائل کے آنے سے پہلے بھی ٹیلیفون ہوا کرتے تھے اور ہرہر نمبر بندے کو زبانی یاد ہوتاتھا۔لیکن اکیسویں صدی میں قریبی سے قریبی دوست کا نمبر یاد رکھنا بھی مشکل ترین کام بنتا جارہا ہے۔ صرف نمبر ہی نہیں بہت سی دیگر یاداشتیں اب مشین کے حوالے کردی گئی ہیں اور انسان ذہن کے استعمال سے تقریباً فارغ ہوتا جارہا ہے۔ ماہرین کا کہنا ہے کہ جس عضو سے کام لینا چھوڑ دیا جائے اس کی صلاحیت کم ہوتے ہوتے ختم ہوجاتی ہے۔ مستقبل کے بارے میں پیش گوئیاں کرنا داناؤں کا شیوہ رہا ہے لیکن حال ہی میں ایک تھیوری سامنے آئی ہے کہ چونکہ زیادہ تر انسان ذہنی مشقیں ترک کرتے جارہے ہیں سو مستقبل میں یوں ہوگا کہ انسانوں کی بڑی اکثریت کند ذہن ہوجائے گی۔ انٹرنیٹ پر بیٹھنے والے جانتے ہیں کہ وہ روایتی کتاب بینی سے بہت دور جاچکے ہیں۔ وہ تیشۂ تحقیق جو علم و حکمت کے فرہادوں کا زیور ہوا کرتا تھا اب کلِکس میں کنورٹ ہوگیا ہے۔ کہتے ہیں اگلے زمانے کے علمأ اور محققین کسی ایک چھوٹے سے علمی نقطے کی تشفی کے لیے کئی کئی مہینوں کے سفر کیا کرتے تھے۔ میرے دادا جان رحمۃ اللہ علیہ جب مجھے عربی صرف و نحو پڑھایا کرتے تھے تو بڑے منفرد طریقے اختیار کرتے، جن کی بدولت مجھے سارا سبق وہیں بیٹھے بیٹھے ازبر ہوجایا کرتا۔ ایک مرتبہ مجھے نحو کا ایک سبق پڑھا رہے تھے اور وہ یہ تھا کہ لام اور تنوین ایک جگہ اکھٹا نہیں ہوسکتے تو انہوں نے ایک واقعہ سنایا۔ کہنے لگے پرانے زمانے کی بات ہے بخارا کے ایک بہت بڑے نحوی عالم نے کہیں سے عربی نحو پر ایک نہایت عمدہ کتاب دیکھی۔ کتاب اس قدر عمدہ تھی کہ عالم کو اس کے مصنف سے ملنے کا شوق پیدا ہوا۔ پتہ چلا کہ مصنف تو بغداد کا ہے۔ سو وہ سفر پر نکل کھڑے ہوئے۔ جب وہ بغداد اس کتاب کے مصنف کے دروازے پر پہنچے اور دروازہ کھٹکھٹایا تو ایک خاتون نکلیں۔ عالم نے اس خاتون کے سامنے نہایت ادب سے اُس کتاب کے مصنف کا نام لیا اور کہا کہ "میں فلاں صاحب کی زیارت کے لیے بخارا سے بغداد آیا ہوں" خاتون کے چہرے پر پہلے حیرت اور پھر مسکراہٹ پھیل گئی۔ خاتون نے کہا، "وہ دیکھو! وہ دور میدان میں بچوں کے ساتھ جو لڑکا کھیل رہا ہے اُسی نے لکھی ہے وہ کتاب جس کے مصنف سے تم ملنے آئے ہو"۔ عالم بہت حیران بلکہ مایوس ہوا۔ اسے کسی قدر غصہ آگیا۔ اس نے دل میں سوچا، ضرور اس لڑکے نے سرقہ کیا ہوگا۔ اس عالم نے دل میں فیصلہ کیا کہ ابھی اس کا امتحان لیتاہوں۔ وہ اس کے نزدیک پہنچا تو زور سے بولا، "السلامٌ (مُن) علیکم"۔ لڑکے نے فوراً جواب دیا، "وعلیکم السلام یا جامع الّام ِ والتنوین!"۔ وعلیکم السلام اے لام اور تنوین کو جمع کرنے والے!۔ کیونکہ بخارا کے عالم نے السلامُن علیکم کہا تھا، "میم پر تنوین بھی پڑھی تھی اور سلام کے شروع میں "ال" کا اضافہ بھی کردیا تھا۔ میرے دادا جانؒ نے جو اختیار کیا۔ یہ طریقے تھے علمی نقطے ازبر کروانے کے۔ ذہن اور حافظہ کو ہی ہر طرح کی ڈائری کے طور پر استعمال کیا جاتا تھا۔ایک نہ بھولنے والا واقعہ ساتھ جوڑ کر علمی یا فنی نقطہ سمجھا دیا جسے کہیں نوٹ کرنے کی چنداں ضرورت نہ ہوتی تھی۔ اسی طرح اس واقعہ میں موجود بخارا کے عالم کی طرح کے محّبان علم ہوا کرتے تھے۔ اب صرف پاکستانی طلبہ کا ہی بُرا حال نہیں اور صرف ترقی پذیر ممالک میں ہی بھرتی کے طلبہ نہیں پائے جاتے بلکہ آپ فری لانسر ڈاٹ کام پر کچھ عرصہ رائٹر بن کر مزدوری کریں تو آپ کو امریکہ اور یورپ کی یونیورسٹیوں کے طلبہ پیسوں کے ذریعے اسائنمنٹس کروانے کے پراجیکٹس دیتے نظر آئینگے۔چنانچہ یہ خیال کہ مجموعی طور پر انسانی آبادی جو کہ محنت کم کرنے والی مشینوں کی بہتات سے سہولیات کی عادی اور بایں ہمہ جسمانی طور پر بہت نفیس اور پرانے وقتوں کے انسانوں کے مقابلے میں بہت کمزور ہوچکی ہے اب ذہنی صلاحیتوں کے اعتبار سے بھی ناکارہ ہونے کے قریب ہے۔ اور ایسی کوئی اُمید بھی نہیں کہ مستقبل میں انسان مشینوں پر انحصار ترک کردیگا۔ مشینیں بری نہیں لیکن بدقسمتی سے اس نقصان کو نہیں روکا جاسکتا جو انسانوں کو اپنے جسمانی اور ذہنی قویٰ کے استعمال کم سے کم ہوتے جانے کی وجہ سے بھگتنا پڑرہا ہے اور ابھی مزید بھگتنا پڑیگا۔ اُس تھیوری کے مطابق جس کا میں نے اوپر ذکر کیا ہے یہ بھی کہا گیا ہے کہ اگر بڑی انسانی آبادی کند ذہن لوگوں کی ہوگئی تو ارتقأ کے قانون ِ تغلیب کی رُو سے وہ اقلیت کا خاتمہ کردے گی۔ بظاہر ایسا ممکن نہیں کیونکہ اگر ذہانت اقلیت کے پاس بھی رہی تب بھی مشینوں کی ایجاد اور ان پر کنٹرل اسی ذہین قبیلے کے ہاتھ میں رہنے کا احتمال ہے لیکن پھر ماہرینِ معاشیات کا کہنا ہے کہ میڈیا ہو یا سائنسی ایجادات ذہانت ہمیشہ سرمائے کی خدمت پر مامور رہتی ہے۔ کہتے ہیں کہ ایک امیر آدمی کئی سو مفکرین کو خرید سکتاہے لیکن سو مفکرین مل کر بھی ایک امیر آدمی کو نہیں خرید سکتے۔ چنانچہ منظر نامہ یہ بنتاہے کہ وہ اقلیت بھی جو جینئس ہوگی سرمایہ دار کو مزید مستحکم بنانے کے لیے صرف ہوگی اور یوں دنیا کا نظام پہلے سے زیادہ خراب ہوتا چلا جائیگا۔ یہاں تک دنیا ایک بار پھر پوری طرح اپنے ماضی کی طرف لوٹ جائیگی اور پہلے سے بھی بدتر حالت میں۔ یوں لگے گا جیسے آدم کو جنت سے نکال دیا گیا ہو۔ لیکن اس تھیوری کے حق میں زیادہ لوگ نہیں ہیں۔ یہ ایک پیسمسٹک تھیوری ہے۔ اگرچہ اہل ِ مغرب عرصہ دراز سے ایسی فلمیں بنا اور ایسی کتابیں لکھ رہے ہیں جن سے انسانی مستقبل سے مایوسی ٹپکتی ہے۔گلوبل وارمنگ، اوزون کی لیئر کا پھٹ جانا، ماحول کی آلودگی، کٹتے ہوئے درخت، خراب ہوتے ہوئے دریا اور سمندر اور ان سب پر مستزاد خوفناک بلکہ بھیانک قسم کے وائرس جو پوری کی پوری انسانی آبادیوں کو نگل جائینگے موجودہ عہد کے قلمکاروں اور کیمرہ بازوں کا محبوب ترین مشغلہ ہے۔ لیکن پھر بھی اوپٹمسٹک تھیوریز اپنے پورے منطقی دلائل کے ساتھ موجود ہیں۔ اوپٹمسٹک تھیوریز انسانی مستقبل سے مایوسی کی بجائے انسان سے پُراُمید ہیں۔ دنیا تباہ ہوجائے گی کی بجائے دنیا پہلے سے بہتر ہوجائے گی کے حق میں بھی مضبوط دلائل دیے جاسکتے ہیں۔ لیکن ہر اوپٹمسٹک تھیوری ایک ہی خیال کی بنیاد پر استوار ہوتی ہےاور وہ یہ ہے کہ انسان اخلاقی طور پر بہتر ہوجائے گا۔ انسان، انسان سے ہمدردی سیکھتا جارہا ہے۔ آج غلام اور لونڈیاں نہیں ہیں۔ انسان عورتوں، بچوں، جانوروں حتیٰ کہ ماحول کے حقوق سے بھی باخبر ہوتا جارہاہے۔اس سلسلے میں این جی اوز بھی بڑی محنت کررہی ہیں۔ سو ایک نہ ایک دن انسان سیانا ہوجائیگا اور لڑنا جھگڑنا بند کردیگا۔ میں ذاتی طور پر پُراُمید ہوں۔ مجھے کبھی کبھی لگتاہے کہ دنیا کے جتنے ملکوں کے پاس ایٹمی ہتھیار ہیں اور انہوں نے اپنے اپنے وار ہیڈز کے رُخ اپنے دشمنوں کی طرف کررکھے ہیں کل کو شایدکسی ایک بڑے مقصد کے لیے اپنے ہتھیار استعمال کرینگے۔ ماضی بعید کی طرح اگر کل کو زمین پر کوئی سیارچہ گرنے لگا تو شاید سارے مل کر اسے فضا میں ہی ریزہ ریزہ کردینگے۔ صرف یہی نہیں۔ میرا خیال ہے کہ انسان اخلاقی طور پر اس قدر بہتر ہوجائیگا کہ پوری زمین پر شاید ہی کوئی انسان کسی انسان کا قتل کرے۔ شاید ہی کوئی لڑائی جھگڑا باقی رہے۔ ۔میرے دوست کہتے ہیں خواب دیکھنے کا کوئی بل نہیں آتا۔ لیکن اوپٹمسٹک تھیوریز کے حق میں دلائل دینے کے لیے میرے پاس اس کالم میں جگہ نہیں۔ شاید آئندہ کسی کالم میں، میں اس پر تفصیل سے لکھ سکوں۔ ادریس آزاد See more

##############################
https://web.facebook.com/idreesazaad/posts/10216287076316443
آج جب کہ کم و بیش تمام  اعلیٰ تعلیم یافتہ طبقوں اور پیشوں سے تعلق رکھنے والے افراد منظم جتھا بندی میں مصروف  ہیں اور ذمہ دار ، دردمند شہری بننے کے بجائے ذاتی مفادات کے تحفظ کے لیے  مجرمانہ سرگرمیوں میں ملوث نظر آتے ہیں، ہمیں سوچنا ہو گا کہ اس ذہنیت کے فروغ پانے کا سبب کیا ہے۔  عام طور پر ہمارے ہاں   پیشہ ورانہ  درسگاہوں میں پہنچنے والے  لوگ سرکاری  درس گاہوں سے پڑھ کر نکلتے ہیں۔ یہ درس گاہیں  گزشتہ پچیس تیس برس سے  تعلیم و تعلم کے جس زوال کا شکار ہیں اس کے اسباب پیچیدہ اور پورے سماجی عمل کے زائیدہ ہیں جنھیں چند جملوں میں بیان کرنا ممکن نہیں   لیکن کم از کم ایک سبب کا اظہار بطور خود احتسابی ضروری ہے۔  یہ درسگاہیں اعلیٰ انسانی اقدار کی تربیت کے بجائے  پست اور محدود فکرکی پرورش کر رہی ہیں   جہاں اساتذہ لسانی، علاقائی اور مسلکی تعصب کی بنا پر تنظیمیں بناتے یا ان کی خفیہ سرپرستی کرتے ہیں۔ اپنے زیراثرگروہوں کی  سرپرستی کے لیے نہ صرف میرٹ بلکہ ہر قسم کی اقدار کو  پامال کرتے ہیں اور ایک مافیا کی تشکیل کرتے ہیں۔ اس مافیا کو تقویت دینے کے لیے مختلف  پلیٹ فارم بناتے اور اپنی متعصبانہ فکر کو فروغ دیتے ہیں۔  ہمیں درس گاہوں میں  پس پردہ کام کرنے والے ان  تمام ہاتھوں کو ، خواہ ان کا تعلق کسی بھی گروہ سے ہو، روکنے کی ضرورت ہے جو چہروں پر نرماہٹوں بھرے  تاثرات کے ماسک سجا کر زہریلی سرگرمیوں کا ارتکاب کرتے ہیں اور نوجوانوں کے اندر غصہ نفرت اور اشتعال پیدا کرتے ہیں۔

##############################
https://web.facebook.com/idreesazaad/posts/10216284182964111
تکرارِ ساعت ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ آج کا دن بھی اُسی رنگ میں گزرا وہی آہنگ، وہی صوت و صفت آج بھی تھی اب تو ازبر ہیں یہ الوان، یہ اصوات، یہ سب کون سا نام مجھے یاد نہیں؟ کس کے آغاز کا انجام مجھے یاد نہیں؟ خودکشی تک جو حقیقت میں نہیں ہوسکتی خود کشی نفس کی رجعت ہے مدام پھر تغیرکی بقا ہرزہ۶ ِ متروک نہیں؟ ٹھیک؟ اب یوں ہے کہ اِک راستہ ہے یا کوئی تازہ ہنر یا کوئی تابندہ خیال شعر یا گیت یا گیٹار یا تصویر یا تال یوں بدل! پھر بھی نہ بدلے تو! پھر اِک راستہ ہے روز کے کام کو انجام نئے رنگ سے دے! خدمتِ خلق سے دل جیت! تو پھر مِیت بہت طائر ِ دل کے تلذذ کے لیے گیت بہت ادریس آزاد

##############################
https://web.facebook.com/idreesazaad/posts/10211349122670688
ہم اپنے موضوعی تجربے میں ٹائم کے وجود کی شہادت، تغیر کے مشاہدے سے حاصل کرتے ہیں لیکن ٹائم کو اس سے بڑھ کر(یعنی موضوعی حقیقت کے طور پر بھی) اپنے ہونے کا منطقی ثبوت دینا ہوگا۔ ٹائم، وقت، زمانہ۔۔۔۔۔۔۔۔ وہ الفاظ ہیں جن کے تصور کے ساتھ ہی علت و معلول (کاز اینڈ ایفیکٹ) کا تصور جڑا ہے۔ ٹائم ایک ایسی اینالیٹک ججمنٹ ہے جس کے سبجیکٹ میں پریڈیکیٹ پہلے سے موجود ہے اور وہ ہے علیت یا "کازیلٹی"۔ اگر کسی طرح ہم حال (لمحۂ موجود) کو شعور کی غیر موجودگی میں جان سکیں تو شاید اس کی حقیقت آشکار ہو۔ کیونکہ شعور علیّت کا محتاج ہوکر رہ گیا ہے۔ شعور کے بغیر ہم لمحۂ موجود کو شاید خالص حالت میں دیکھ سکیں، تغیر سے یکسر پاک۔ لیکن ایسی صورت میں یہ ماننا لازم آئے گا کہ ٹائم سے "تغیر کے دوام" کا عنصر مفقود ہوگیاہے۔ اگر ہم عین اِس وقت، اِس لمحۂ موجود کو وقت کا تجرباتی اوریجن سمجھ لیں تو شاید اسی کو حال کہینگے۔ اصل میں اس انداز میں سوچنے سے ہماری حس ِ علّت و معلول (سینس آف کاز اینڈ ایفیکٹ) ۔۔۔۔۔۔۔۔۔۔ متاثر ہوتی ہے۔ حقیقت تو یہ ہے کہ ہم نے وقت کے لیے کاز اور ایفیکٹ کے وجود کو لازمی اصول قرار دے رکھا ہے۔ شاید وقت کے اوریجن پر حال نامی کوئی اجنبی نہیں رہتا بلکہ ہمارے شعور کے مکّار دوست کاز اینڈ ایفیکٹس موجود ہوتے ہیں۔ دراصل ہم جب اپنے آپ کو وقت کے اوریجن پر رکھتےہیں تو خود کو لمحۂ موجود کے ساتھ باندھ لیتے ہیں جو ہمیں حقیقت کا ناقابلِ ذکر حد تک محدود علم فراہم کرتاہے۔ جسے ہم ثابت بھی نہیں کرسکتے۔ اسے ثابت کرنے کے لیے لازم ہے کہ پہلے ہم یہ ثابت کریں کہ زمان (ٹائم) مکان پر متقدم ہے۔ اگر ہم اس مقصد میں کامیاب ہوجاتے ہیں تو ہم کہہ سکتے ہیں کہ سپیس ضروری ہی نہیں ہے علیٰ ھذالقیاس ٹائم بھی۔ ادریس آزاد

##############################
https://web.facebook.com/idreesazaad/posts/10216491821834953
ہم اپنے موضوعی تجربے میں ٹائم کے وجود کی شہادت، تغیر کے مشاہدے سے حاصل کرتے ہیں لیکن ٹائم کو اس سے بڑھ کر(یعنی موضوعی حقیقت کے طور پر بھی) اپنے ہونے کا منطقی ثب...وت دینا ہوگا۔ ٹائم، وقت، زمانہ۔۔۔۔۔۔۔۔ وہ الفاظ ہیں جن کے تصور کے ساتھ ہی علت و معلول (کاز اینڈ ایفیکٹ) کا تصور جڑا ہے۔ ٹائم ایک ایسی اینالیٹک ججمنٹ ہے جس کے سبجیکٹ میں پریڈیکیٹ پہلے سے موجود ہے اور وہ ہے علیت یا "کازیلٹی"۔ اگر کسی طرح ہم حال (لمحۂ موجود) کو شعور کی غیر موجودگی میں جان سکیں تو شاید اس کی حقیقت آشکار ہو۔ کیونکہ شعور علیّت کا محتاج ہوکر رہ گیا ہے۔ شعور کے بغیر ہم لمحۂ موجود کو شاید خالص حالت میں دیکھ سکیں، تغیر سے یکسر پاک۔ لیکن ایسی صورت میں یہ ماننا لازم آئے گا کہ ٹائم سے "تغیر کے دوام" کا عنصر مفقود ہوگیاہے۔ اگر ہم عین اِس وقت، اِس لمحۂ موجود کو وقت کا تجرباتی اوریجن سمجھ لیں تو شاید اسی کو حال کہینگے۔ اصل میں اس انداز میں سوچنے سے ہماری حس ِ علّت و معلول (سینس آف کاز اینڈ ایفیکٹ) ۔۔۔۔۔۔۔۔۔۔ متاثر ہوتی ہے۔ حقیقت تو یہ ہے کہ ہم نے وقت کے لیے کاز اور ایفیکٹ کے وجود کو لازمی اصول قرار دے رکھا ہے۔ شاید وقت کے اوریجن پر حال نامی کوئی اجنبی نہیں رہتا بلکہ ہمارے شعور کے مکّار دوست کاز اینڈ ایفیکٹس موجود ہوتے ہیں۔ دراصل ہم جب اپنے آپ کو وقت کے اوریجن پر رکھتےہیں تو خود کو لمحۂ موجود کے ساتھ باندھ لیتے ہیں جو ہمیں حقیقت کا ناقابلِ ذکر حد تک محدود علم فراہم کرتاہے۔ جسے ہم ثابت بھی نہیں کرسکتے۔ اسے ثابت کرنے کے لیے لازم ہے کہ پہلے ہم یہ ثابت کریں کہ زمان (ٹائم) مکان پر متقدم ہے۔ اگر ہم اس مقصد میں کامیاب ہوجاتے ہیں تو ہم کہہ سکتے ہیں کہ سپیس ضروری ہی نہیں ہے علیٰ ھذالقیاس ٹائم بھی۔ ادریس آزاد See more

##############################
https://web.facebook.com/idreesazaad/posts/10216476606814587
مدرسے کی کہانی ۔۔۔ دنیا میں پہلے تعلیم وتدریس آزاد ہوا کرتے تھے، یعنی حکومتیں اپنے تعلیمی اداروں کو اپنے قابُو میں نہیں رکھتی تھیں بلکہ اُنہیں آزادانہ علمی سرگرمیوں کا موقع دیتی تھیں۔ لیکن نوآبادیاتی عہد میں استعمار نے اپنی ضرورتوں کے تحت دنیا میں رائج اِس خوبصورت نظامِ تعلیم کا خاتمہ کردیا۔ مثلاً ہندوستان میں مدارس کا ایک آزادانہ نظام موجود تھا جو مغلوں کے عہد میں کامیابی کے ساتھ جاری تھا لیکن انگریزوں نے ہندوستانیوں کو اپنی ضروریات کے تحت ڈھالنا چاہا تو اُنہیں سب سے زیادہ رکاوٹ اسی آزادانہ تعلیمی سرگرمی کی طرف سے پیش آئی، چنانچہ اُنہوں نے اس نظام کوختم کرنے کی ٹھان لی۔ چونکا دینے والی خبریہ ہے کہ ’’مدارسِ دینیہ‘‘ کو فقط دین کے مدارس قراردینے والےبھی خوداستعماری دورکے مستشرقین ہیں۔ ڈاکٹرناصرعباس نیّرکے الفاظ میں، ’’اگرہمیں یہ کہاجائے کہ جدید عہد کے سب سے بڑے تشدد کا نام لیں تو ہم بلاتوقف استعماری مستشرقین کےاس علمیاتی تشدد کا نام لیں گےجواُنہوں نے مشرق کے تصورمیں سے فطری علوم (سائنس) کے خارج کرنے کی صورت میں کیا‘‘۔ آج ہم جس مدرسہ کو فقط دینی مدرسہ کے طورپر جانتے ہیں، ماضی میں یہ فقط دینی مدرسہ نہیں تھا۔ مثلاًڈاکٹرناصرعباس نیّرنے ہی رچرڈ پارکر، کے حوالے سے لکھاہے کہ پارکر نے اپنے رسالے ’’مشرقی ادب کی افادیت پر ایک مضمون‘‘میں تسلیم کیا ہے کہ ’’مغربی دنیا ارسطوسے اُس وقت واقف ہوئی جب عربی سے لاطینی میں اس کے تراجم ہوئے‘‘۔ دراصل مسلمانوں کے دورِ عروج میں تشکیل پاجانےوالا نظامِ مدارس اسلامی تہذیب کا سب سے نمایاں شاہکارتھا، جسے کچل دینے کی خارجی تمنّا تو کبھی پوری طرح کامیاب نہ ہوسکی لیکن اس نظام کے زوال پاجانے کی داخلی وجوہات اتنی شدید تھیں کہ یہ نظام گزشتہ صدی میں بُری طرح سے نڈھال ہوکررہ گیا۔ ایک زمانہ تھا کہ انہی مدارس کے آزادانہ علمی ماحول میں، فطری علوم، فلسفہ و منطق اورشعروادب اُسی جوش و خروش کے ساتھ پڑھائے جاتے تھے جس جوش و خروش کے ساتھ دینی علوم پڑھائے جاتے تھے۔ لیکن استعماریت زدہ اقوام میں پیدا ہوجانے والے معذرت خواہانہ رویّے کا انجام اصولاً یونہی ہوناچاہیےتھا کہ جس طرح کا بیانیہ استعمار اختیار کرتا، استعمارزدگان بھی اُسی طرح کا بیانیہ اختیارکرلیتے۔ استعماری دورکے مستشرقین نے مشرقی علوم کو دانستہ حقارت کی نگاہ سے دیکھا اور بالاصرار پورے مشرق (اور مسلمانوں) کو یہ باورکروایا کہ اُن کے ہاں فطری علوم سرے سے وجود ہی نہیں رکھتے کیونکہ مشرق فقط روحانیت کا نمائندہ ہے اورصرف ماورائی قوتوں اورعقائد کے بارے میں غوروفکر کو علم سمجھتاہے۔ آج کُوپرنیکس (1473-1543) کے اِس انکشاف کو کہ’’ زمین کائنات کا مرکز نہیں، بلکہ زمین تو سُورج کے گرد گھوم رہی ہے‘‘کوپرنیکی انقلاب کا نام دیا جاتاہے اورکہاجاتاہے کہ کائنات کے جدید تصورکو سمجھنے کا آغاز یہیں سے ہوا۔ لیکن خود کیپلر(1571-1630) نے کوپرنیکس پرنصیرالدین طوسی اورمؤیّد الدین عُرضی کے فارمولے یعنی ’’طُوسی کپل اورعُرضی لیما (Tusi couple and Urdi Lemma)‘‘ کو بغیروضاحت اورذکر کے استعمال کرنے کا الزام لگایا تھا۔ ابنِ شاطر نے سب سے پہلےاس شک کا اظہارکیا تھا کہ ’’زمین کائنات کا مرکز نہیں ہے‘‘۔ وہ دمشق کے ایک مدرسے سے متعلق تھا اورفقط نمازوں کا نظام الاوقات درست کرنے کی لگن میں اس نے سیّاروں کی رفتاروں (ولاسٹیوں) کو تاریخِ علم میں پہلی بار اپنی توجہ کا مرکز بنالیا۔ یہ بات بھی مصدقہ ہے کہ کوپرنیکس نے ابن شاطر کے ماڈل اورمساواتوں کو اپنے ’’ہیلیوسینٹرک (Heliocentric) ‘‘ انقلاب کی ایجاد میں استعمال کیا۔ دمشق اوربغدادکے مدارس ہوں  یا بخارا وسمرقندکے مدراس، مشرقی مدارس نے دنیا کو اپنے وقت کے جدید علوم کے ساتھ جوڑے رکھا۔ یہ جو سمجھاجاتاہے کہ مسلمانوں کے زوال اور یورپیوں کی سائنسی ترقی کے درمیان وقفہ یا وقت زیادہ ہے یہ بالکل غلط بات ہے۔ آخری مسلمان سائنسدان سمرقند کی لیبارٹری میں دیکھےگئے۔یہ الغ بیگ کی رسدگاہ تھی۔ اوریہ پندرھویں صدی کی بات ہے۔ مسلمانوں سے پہلے کائنات کے تین ماڈل موجود تھے۔ ارسطوکاماڈل جو میکانکی تھا۔ جس کا دائرہ، کامل دائرہ (Perfect Circle) تھا اورجس کا مرکزسیّارۂ زمین تھا۔ دوسرے نمبرپرفلاطینوس کا ماڈل تھا۔ یہ روحانیت زدہ ماڈل تھا۔ کائنات کے اس ماڈل سے ہی انسانیت کے لیے سبق اورمقصد کی موجودگی کو اخذ کیا جاسکتا ہے۔تیسراماڈل بطلیموسی ماڈل کہلاتاہے۔ بطلیموسی ماڈل ریاضیاتی ہے۔ مسلمان ماہرینِ فلکیات نے اِن ماڈلوں کو یکجاکرکےدیکھنا شروع کیا۔ لیکن مسلمانوں میں مشاہدے کا رجحان غالب تھا۔ یقیناً اس کی وجہ قران کا وہ درس تھا کہ کائنات پرغوروفکرکرو! اپنے حواسِ خمسہ، خصوصاً سمع و بصرکو استعمال کرتے ہوئے رات دن کے اختلاف پر نظرڈالو! زمین میں سیرکرو! اورغورکروکہ پہاڑوں کے رنگ ایک دوسرے سے مختلف کیوں ہیں؟ پھلوں اوردرختوں کی اتنی انواع کیوں ہیں؟ معلوم کرنے کی کوشش میں لگے رہو کہ اَلوان و اصوات کی کیا حقیقت ہے؟ مسلمانوں کا طریقہ استنتاجی (انفرینشیل) تھا۔ وہ مادی سچائی (Material Truth) کو ڈھونڈنے کے شوقین تھے۔ کیونکہ فطری علوم کی طرف اُن کا رجحان فطری(نیچرل) تھا۔ یہی وجہ تھی کہ مسلمانوں کو ایسی ریاضی کی ضرورت پیش آئی جو بہت زیادہ ٹھیک (Précised) اورفطرت، یعنی کائنات کے بہت زیادہ قریب ہو۔ اُنہیں سمتوں ، خطوں اوررفتاروں کو مانپنا پڑا۔ اُنہیں ڈرائنگز بنانا پڑیں اورپہلی بار خالص تکنیکی (Technical) زبانیں استعمال کرنا پڑیں۔ اسلام سے پہلے تک کائنات میں ستاروں کی کُل تعداد 1022 تھی۔ یہ بطلیموسی ماڈل تھا۔ کل ستارے 1022 اور کل جھرمٹ (Constellation) فقط اڑتالیس (48)۔ پھر بھی کائنات کو اتنا بڑا سمجھا جاتا تھا کہ اسے جان لینا ناممکن خیال کیا جاتا تھا۔ بطلیموس نے کہا تھا کہ زمین حرکت نہیں کرتی بلکہ ساکن ہے کیونکہ اگر زمین حرکت کررہی ہوتی تو زمین پرپڑی ہوئی چیزیں لڑھکنے لگتیں اورجانورہوا میں اُڑتے ہوئے دکھائی دیتے۔ دراصل ارسطو کا ماڈل کائنات کے مشاہدے پر مشتمل تھا، بطلیموس نے اسے ریاضیاتی رنگ دے کر کافی الجھادیاتھا۔ لیکن جب مسلمانوں نے ان تینوں ماڈلوں کو یکجا کرکے دیکھا تو ان میں موجود خامیاں اُن پر عیاں ہونے لگیں اوریوں پہلی بارکائنات کو سمجھنے کے لیے ریاضیاتی مساواتوں کاوجود سامنے آیا۔ مسلمان ریاضی دانوں کا خیال تھا کہ اگر زمین کائنات کا مرکز ہے تو پھر ایک تنہا (سِنگل) ریاضیاتی فارمولا اس کی وضاحت کے لیے کافی ہونا چاہیے ۔ ابنِ سینا اور ابنِ رُشد کو بطلیموس کا ماڈل پسند نہیں تھا۔ ابن الہیثم نے تو باقاعدہ ’’شکوک علی البطلیموس‘‘ نامی کتاب لکھ کر بطلیموس کے ماڈ ل پر شکوک و شبہات کا اظہارکیا۔ ابن الہیثم نے کہا کہ بطلیموسی ماڈل فرضی ہے نہ کہ حقیقی۔ مشاہدے کے ساتھ اِس کا کوئی تعلق نہیں۔ نُورالدین بطروجی، اُندلسی نے اعلان کیا کہ بطلیموس نے زمین کو کائنات کا مرکز ماننے کے لیے زمین سے باہر جس نقطے کو مرکزِ مشاہدہ بنایا ہے وہ مشاہدے اور ریاضی کے اُصولوں پر پورا نہیں اُترتا۔ ابن شاطرنے اعلان کیا کہ ’’زمین کائنات کا مرکز نہیں ہے‘‘۔ اگرچہ ابن شاطر اپنے کام میں بطلیموس کے ماڈل کو ہی استعمال کرتارہا اور اس کےہاں کوئی ایسا الگ ماڈل نہیں ملتا جس میں زمین کائنات کا مرکز نہ ہو لیکن وہ اپنی تحریروں میں زمین کو کائنات کا مرکز تسلیم کرنے سے انکارکرتاہے۔ بطلیموس کے ماڈل کو چیلنج کرنے کی اصل وجہ یہ تھی کہ مسلمانوں میں قران وحدیث یا عقائد کی رُو سے زمین کو کائنات کا مرکز ماننا لازم نہیں تھا۔ قران میں تو کہاگیاتھا کہ تمام اجرامِ فلکی تیررہے ہیں اورآسمان بغیرستونوں کے بلند ہیں گویا معلق ہیں۔ قران نے تو کہا تھاکہ، مِن جِبَالٍ۬ فِيہَا،  یعنی آسمان میں پہاڑہیں ۔ قران نے ستاروں کے محل ِّ وقوع کی شہادت پر کلامِ الٰہی کے وحی ہونےکی دلیلیں دی تھیں۔اس سب پر مستزاد قران نے زمین کے کناروں سے نکل جانےکی شہ دی تھی۔ الغرض قران کے طلبہ کے لیے زمین کا مرکزِ کائنات رہنا ویسا ضروری نہیں تھا جیسا مسیحیت میں ہوسکتا تھا۔ حیرت کی بات یہ ہے کہ ابتدائی دورکے ہیلیوسینٹرک ماڈل کو ماننے والے سائنسدان ابن سینائی تھے، ارسطوکے پیروکارنہیں تھے ۔ ہیلیوسینٹرک یعنی وہ ماڈل جس میں سُورج کائنات کا مرکز ہے۔ نصیرالدین طوسی نے بطلیموس کے ماڈل کو چیلنج کیا اورزمین کے متحرک ہونے کےحق میں دلائل دیے۔ طوسی کو ہلاکوخان نےمراغہ (آذربائی جان) میں رسدگاہ بناکردی توطوسی نےگویا یورپ کی جدید فلکیات کی بنیادیں رکھ دیں۔ طوسی خودابن ِ سینائی تھا نہ کہ ارسطالیسی۔ یہیں یورپ کے طالب علم آنا شروع ہوئے اور یہیں سے یورپ کی جانب طبیعات (فزکس) کا علم منتقل ہوا۔یہیں طوسی اورعُرضی کا مشہورفارمولا طُوسی کپل اورعرضی لیماوجود میں آیا۔ طوسی کپل اورعرضی لیما کے استعمال سے ہی کوپرنیکس نئے تصورِ کائنات کو پیش کرنے میں کامیاب ہوسکا۔ساری نسیبی (Sari Nusseibeh) کے الفاظ میں، “Copernicus used this revolutionary concept to shift the focus of the orbital system to the sun.” نصیرالدین طوسی نے کائنات کا نیا ماڈل پیش کیا۔ اس نے اپنے ماڈل کی بنیاد زمین کے مرکزِ کائنات ہونے پر نہ رکھی ۔ اُس نے بطلیموس کے ماڈل کو تبدیل کردیا۔ایک فارمولا ’’طُوسی کپل‘‘ متعارف کروایا۔ اس نے بطلیموس کے ایکوئنٹ (Equant) کی جگہ ایک نئے دائرے کا اضافہ کردیا۔ یوں گویا طوسی کپل کا چھوٹا دائرہ جو بڑے دائرے کو اُس کے ٹینجنٹ (Tangent) سے چھُورہاتھا، اندرونی طرف کو الٹی حرکت کرنے کی وجہ سے بطلیموس کے ماڈل کی اس خرابی کو دور کررہاتھا جس کی وجہ سے سیارے کبھی آگے اور کبھی واپس پیچھے کو جاتےہوئے محسوس ہوتے ہیں۔ ’’فلااُقسم بالخنس الجوارالکنس‘‘ کی روشنی میں کام کرنےوالا مدرسے کا یہ طالب علم ہیلیوسینٹرک ماڈل کی طرف اتنا آگے بڑھ آیاتھا کہ اب کوئی بھی آسانی کے ساتھ اگلا مرحلہ طے کرسکتاتھا۔ جیسا کہ طوسی کے شاگردشیرازی نے کہابھی تھا کہ اِس ماڈل میں تو سورج مرکزِ کائنات معلوم ہوتاہے۔یہ الگ بات ہے کہ طوسی نے سورج کو بھی مرکزِ کائنات نہ مانا۔ یہ گویا زیادہ بڑی سوچ تھی۔ کیونکہ آج ہم جانتے ہیں کہ سورج مرکزِ کائنات نہیں ہے۔ لیکن اس کی وجہ سے طُوسی کا ماڈل یورپ میں مقبول نہ ہوسکا۔ البتہ اس کی مساواتیں اورفارمولے کوپرنیکس نے استعمال کرلیے۔ طوسی کے شاگرد شیرازی نے طوسی کے ماڈل میں موجود ہیلیوسینٹرک منظرنامے کی نشاندہی کردی تھی۔ ساری نسیبی کے بقول عین ممکن ہے کہ کوپرنیکس نے فقط طوسی کا فارمولا ہی استعمال نہ کیا ہو بلکہ اس کے شاگرد شیرازی کی یہ بات بھی اُچک لی ہو، کہ کائنات کا مرکز سُورج بھی ہوسکتاہے۔ ہیلیوسینٹرک ماڈل کا مطلب ہے وہ ماڈل جس میں کائنات کا مرکز سورج ہے اور جیوسینٹرک ماڈل کا مطلب ہے وہ ماڈل جس میں کائنات کا مرکز زمین ہے۔ ابن شاطر اورقشجی نے بھی ہیلیوسینٹرک ماڈل کی طرف واضح اشارے دیے تھے۔ کوپرنیکس کے کام میں ان کی ڈرائینگز اورفارمولے بھی استعمال ہوئے ہیں۔ یورپ نے جس وقت آنکھیں کھولیں، مسلمان اس وقت ابھی میدان میں موجود تھے۔ اس لیے یوں کہنا کہ مسلمانوں کے علمی زوال اور یورپ کی علمی ترقی کے درمیان صدیوں کا فاصلہ ہے بالکل غلط ہے۔ دیکھاجائےتو یہ فاصلہ پچاس سال سے زیادہ نہیں ہے۔ الغ بیگ کی سمرقند والی رسدگاہ پندرھویں صدی کے آخر میں اپنے عروج پر تھی جبکہ یورپ کی سائنس سولہویں صدی کے آغاز میں شروع ہوئی۔ الغرض اسلامی عہد کی تمام تر سائنسی ترقی انہی آزاد مدارس کی مرہونِ منت ہے جہاں گورنمنٹ کے دیے ہوئے نصاب نہیں پڑھائےجاتےتھے۔ یہ ادارے مدرسے تھے۔ ہمارا آج کا مدرسہ اپنی مادر زاد حالت میں ایسا ہی ادارہ ہوا کرتاتھا۔ اسلامی تاریخ کے عروج کے زمانے میں فقط ’’دینی مدرسہ‘‘ کے نام سے الگ مدارس وجود نہیں رکھتے تھے۔ یہ الگ بات ہے کہ ان ہزاروں مدارس میں کوئی قران و حدیث پڑھانے میں زیادہ مشہور ہو اور کوئی فلسفہ و منطق پڑھانے میں۔ لیکن ایسا تو آج بھی ہوتاہے۔ ایک یونیورسٹی پارٹیکل فزکس میں مشہور ہوتی ہے تو دوسری سوشیالوجی یا سائیکالوجی میں۔ مشرقی بلکہ اسلامی تاریخ کے یہ آزاد مدارس ، اسلامی تہذیب کا سب سے قیمتی سرمایہ تھے، جنہیں نوآبادیاتی عہد میں سوچے سمجھے منصوبے کے تحت مِٹانے کی کوششیں کی گئیں لیکن اسلامی تہذیب کے اس شاہکار یعنی ’’مدرسے‘‘ میں اپنی داخلی قوت اتنی زیادہ تھی کہ مدراس کو مکمل طورپر ختم نہ کیا جاسکا۔ البتہ یہ ضرور ہوا کہ مرعوبیت کا شکار ہوکر استعمارزدہ مشرق نے مدارس کے اس نظام کو ازخود استعماری بیانیے کے عین مطابق بنادیا۔ استعماری بیانیہ یہی تو تھا کہ اِن مدارس میں فقط مسلکی تعلیم دی جاتی ہے نہ کہ سائنس، فلسفہ، منطق یا شعروادب پڑھائے جاتے ہیں۔ اورمرعوب و مغلوب استعمارزدہ ذہن نے اس فریب کو قبول کرلیا۔ اوریوں مدارس کو مسلکی تعلیم تک محدود کرکے اسلامی تہذیب کے اتنے بڑے اورعظیم تحفے کو قریب قریب کنارےکے ساتھ لگا دیا گیا۔ مدرسہ چونکہ ماضی میں پوری انسانیت کےلیے آزادانہ تحقیق کا سب سے شاندار ادارہ رہا تھا اِس لیے ایسے عظیم اور قیمتی ادارے کا ختم ہوجانا اسلامی تہذیب کے سب سے قیمتی اثاثے کا لُٹ جانا تھا۔ چنانچہ بیسویں صدی میں مدرسے کے تہذیبی ورثے کو بچانے کے خواہشمند مسلمان علمأ نے طرح طرح کے تجربات کے ذریعےاس ادارے کی اندرونی قوت بحال کرنے کی کوششیں شروع کردیں۔ اِن تجربات میں زیادہ ترکوششیں اس لیے کامیاب نہ ہوسکیں کہ اُن کا مطمحِ نظرمدرسے کے نظامِ تعلیم کو جدیدیت کےساتھ ہم آہنگ کرنا تھا۔ مدرسےکواگرکوئی تحریک اُس کی کھوئی ہوئی قوت واپس دلاسکتی تھی تو وہ فقط مدرسے کے اپنے نظام ِ تعلیم کوباقی رکھتے ہوئے ہی ایسا کرسکتی تھی نہ کہ یورپ کی جدیدیت بلکہ ڈاکٹرناصرعباس نیر کے بقول ’’نوآبادیاتی جدیدیت‘‘ کو اختیار کرکے۔ مدرسے کا اپنا نظام تعلیم آزادانہ فضا میں تدریس ، تحقیق اور مباحثے کے اُصول پر قائم تھا اوریہی آزادفکری ہی اس سےمفقود ہوتے ہوتے بیسویں صدی میں تقریب ختم ہوگئی۔ اس کے برعکس مغرب کا نظام  اکیڈمیا کی شکل میں ایک پابند نظام ہے جو بنیادی طورپر سرمایہ دارانہ فکر کا پروردہ اوراسی کا مستقل خادم ہے۔ تمام سرمایہ دار ممالک اس نظام کو کنٹرول کرتےہیں اور کسی ایسی تحقیق کے لیے کوئی گنجائش اس نظام میں موجود نہیں جو کامل آزادی کے ساتھ کسی علم پر بحث کی اجازت دے۔ خیر! تو دہائیوں پر دہائیاں گزرتی چلی گئیں اور بالآخر وہ وقت بھی آگیا جب مدارس میں مسلکی علوم کو چھوڑ کر باقی ہرقسم کا نصاب ناقابلِ برداشت سمجھ لیاگیا۔ مدرسے کی ساکھ اورقوت بحال کرنے کے خواب دیکھنے والے تو اب بھی موجود تھے لیکن کوئی ایسا زیرک اوردانا ذہن موجود نہیں تھاجو نہ صرف خود مدرسے کا پڑھاہوا بھی ہو، تاکہ اس کے درد کو سمجھ سکے بلکہ یورپ یا امریکہ کی پوری علمی تاریخ سے بھی واقف ہو، تاکہ مدرسے کی اندرونی کمزوریوں کو رفع کرنے کے لیے کوئی جرأت مندانہ قدم اُٹھاسکے۔ کوئی ایسا نابغہ جومدرسے میں موجودعلمی خلاکوکماحقہُ محسوس کرسکے اورپورے داعیانہ جوش و جذبے کے ساتھ آگے بڑھ کر اِس ادارے کو مکمل طورپر فنا ہونے سے نہ صرف بچالے بلکہ اسے اس کا وہ کھویا ہوا مقام بھی واپس دلاسکے جو ماضی میں اسلامی تہذیب کا طرۂ امتیاز رہاتھا۔ بہرحال اکیسویں صدی میں بالآخر یہ جمود ٹوٹنے کا آغازپروفیسرڈاکٹرابراہیم موسیٰ کی شکل میں ہوا۔ پروفیسرڈاکٹرابراہیم موسیٰ نے مدرسہ ڈسکورسز پروگرام کا آغاز کرکے گویا اس دائمی مرض کی نہ صرف تشخیص کردی بلکہ اس کا علاج تجویز کرنے کے ساتھ ساتھ اُس علاج پر عمل بھی شروع کروادیا۔ مدرسہ ڈسکورسز، دراصل ایک تعلیمی و تدریسی سرگرمی کا نام ہے۔ یہ ایک پروگرام ہے جو پروفیسرڈاکٹرابراہیم موسیٰ نے شروع کیا ہے اورجس کی تفصیل میں نے اگلے مضمون میں بیان کرنی ہے۔ ڈاکٹرابراہیم مُوسیٰ اسلامی دنیا کا ایک معروف نام ہیں۔اُن کاتعلق جنوبی افریقہ سےہے جبکہ اُن کے ننھال ہندوستان میں ہیں۔ ڈاکٹرابراہیم موسیٰ کی ابتدائی تعلیم ہندوستان کے مدراس میں ہوئی۔ ان مدارس میں دارالعلوم دیوبند اور مدرسہ ندوۃ العلمأ بطورِ خاص قابلِ ذکر ہیں۔ ڈاکٹر ابراہیم موسیٰ کا تعلیمی پس منظر مدارس کا ہے اس لیے وہ مدارس کے نظام کی اصل خوبیوں سے واقف ہیں۔ فی زمانہ ڈاکٹرابراہیم موسیٰ دینی مدارس کی روایت کو زندہ  کرنے کے بہت بڑے حامی ہیں۔ چنانچہ وہ اپنی کتاب، ’’مدرسہ کیا ہے؟‘‘ میں سکول اور مدرسہ میں سے، مدرسہ کوبہترسمجھتےاوراس کی بھرپوروکالت کرتے ہیں۔ ڈاکٹرابراہیم موسیٰ امریکہ میں مقیم ہیں اوروہیں یونیورسٹی آف نوٹری ڈیم میں پڑھاتے ہیں۔ نوٹ: یہ تحریر مدرسہ ڈسکورسز پر میرے ایک طویل مضمون کے دیباچے کے طورپر لکھی گئی ہے۔ ادریس آزاد

##############################
https://web.facebook.com/idreesazaad/posts/10216352717557433
زمامِ لمحہ ٔ موجود بس میں رہتی ہے یہ کائنات مری دسترس میں رہتی ہے ادریس آزاد

##############################
https://web.facebook.com/idreesazaad/posts/10216352705637135
انحراف کے (کسی پرانے) طرحی مشاعرہ میں ضیأ المصطفیٰ ترک  کی زمین میں میری فی البدیہہ غزل ۔  ۔۔۔۔۔ ہم ترے دہر میں رہتے تھے عیاں ہوتے ہوئے ہرطرف تیغ و تبر تیر و سناں ہوتے ہوئے اے خدا تیری ہراِک شئے تھی کھلونوں جیسی ہم جھگڑتے ہوئے بچے تھے جواں ہوتے ہوئے فرق یہ ہے کہ خداوند کے ہونے کا خیال وسوسہ خیز نہ تھا، شاخ ِ گماں ہوتے ہوئے ہم کہ آثار ِ مرُور، آج بھی لکھے ہوئے ہیں وقت نے خرچ کیا ہم کو زماں ہوتے ہوئے میں وفا اور جفا دونوں سے انجان رہا دہر میں مخمصۂ سودو زیاں ہوتے ہوئے میں تو روتا تھا چلو! اصل کا جذباتی تھا آپ بھی جھیل ہوئے،کوہِ گراں ہوتے ہوئے صفحۂ ہستی ہے یا ہے صفِ ماتم ترا دھر دیکھتا ہوں میں یہاں آہ و فغاں ہوتے ہوئے آئینہ سامنے لانے میں قباحت کیسی؟ آدمی ہے وہ فُلاں ابنِ فُلاں ہوتےہوئے کون سے پھر مجھےلگ جائیگے سُرخاب کے پَر؟ بعد مرنے کے مرا نام و نشاں ہوتے ہوئے ادریس آزاد

##############################
https://web.facebook.com/idreesazaad/posts/10216557252710684
کیسے رکھتی ہے زخم پر مرہم یار! کیا بات ہے محبت کی ادریس آزاد

##############################
https://web.facebook.com/idreesazaad/posts/10216532289366616
علم کو سنبھالنے کے لیے جگرا چاہیے ہم بہت کم ظرف لوگ ہیں ہمارادائرہؑ نگاہ بہت چھوٹا ہے ہم صرف وہی سننا چاہتے ہیں جو ہم پسند کرتے ہیں۔ ہمارا   نقطہ ٔنظربہت محدود ہے ہم نے اپنے چند شدت پسند اصولوں کی بڑی بڑی دیواریں بنا رکھی ہیں اور خود کو اس کال کوٹھڑی میں بندکر چھوڑا ہے اس چار دیواری سے باہر جھانکنا ہم اپنی توہین سمجھتے ہیں اور اگرکوئی ہماری انکھوں سے پردہ ہٹانے کی کوشش کرے ہمیں باہر کی دنیا کے خوبصورت رنگ دکھانے کی کوشش کرے۔ کوشش کرے کے دیکھو خدا نے یہ دنیا ہمارے لیے بنائی ہے دیکھو یہ دنیا  کتنی رنگین اور حسین ہے اور دیکھو خدا نے کس طرح اس دنیا کے کینوس پر رنگ بھرے ہیں تو ہم اس پر ہزار فتوے عائد کر دیتے ہیں۔ حوصلہ فزائی کا ہنر تو ہم نے سرے سے سیکھا ہی نہیں اور تنقید کرنا، ہر بات میں چن چن کر کیڑے نکالنے میں ہمارا جواب نہیں۔ افسوس تو اس بات کا ہے کہ جب کوئی ہماری اصلاح کرنا چاہتا ہے تو ہم اس کا گلا گھونٹ کر اس کال کوٹھڑی کے کسی تاریک کونے میں پھینک آتے ہیں۔ علم ایک ایسا خزانہ، ایک ایسی روشنی ہے جس سے بہت جلد  آنکھیں چندھیا جاتی ہیں اور بہت کم لوگ دنیا میں ایسے آئے ہیں جنہوں نےاس روشنی کو بہتر طریقے سے سنبھالا اور یہ مثال قائم کر گئے کہ جب تک اپنی سوچ اور اپنی نظرکے دائرےسے ہٹ کر نہیں سوچو گے مٹ جاؤ گے۔ بجا طور پر علم حاصل کرنے کے لیے سیکھنے سمجھنے کے لیے عقل کی ضرورت ہوتی ہے مگر میرے نزدیک اس کو سنبھالنے کے لیے بہت بڑا جگرا چاہئیےہوتا ہےعلم کی دولت ہضم کرنا ہر کسی کے بس کی بات نہیں اس کے لیے صبر اور عاجزی بہت ضروری ہے اور صبر کے لیے جگرا چاہئیے ہوتا ہے جو ہمارے پاس تو ہونے سے رہا۔ یہ تنگ نظر لوگ جب چند باتیں سیکھ لیتے ہیں۔۔۔۔۔ نہیں بلکہ کچھ بھی سیکھ لینے سے تو انسان عاجز ہو جاتا ہے یہ تنگ نظر لوگ جب چند ڈگریاں ہاتھوں میں تھام لیتے ہیں تو ان کے خالی ذہن کسی خالی برتن کی طرح بجنے لگتے ہیں انہیں اچھے برے کی تمیز بھول جاتی ہے جبکہ ایسا ممکن ہی نہیں آپ کے پاس علم ہوآپ نے کچھ سیکھا ہو اور آپ کے پاس اخلاق نہ ہو۔ علم تو حلم کا نام ہے علم تو ایک ایسی آگ ہے جو انسان کو سونے سے کندن کر دیتی ہے۔ ہمیں اپنے مزاج میں تھوڑی سے تبدیلی تھوڑی سی لچک لانی ہو گی جدید دور کے ساتھ چلنا ہے تو دل بڑا کرنا ہوگا سوچ کے دائرے وسیع کرنا ہونگے اور اپنی اصلاح خود کرنی ہوگی۔  تحریر: ہالہ ادریس

##############################
https://web.facebook.com/idreesazaad/posts/10216525226590051
مبارک باد مگر آپ لڑکوں کی طرف بھی آئیں تو آپ کو سمجھ لگے جب سادھو کو پڑھانا پڑے

##############################
https://web.facebook.com/idreesazaad/posts/10216523771873684
ماشاء اللہ

##############################
https://web.facebook.com/idreesazaad/posts/10216107876876569
آپ نے دیکھ لیا، پھر بھی مروّت نہیں کی اِس لیے چُپ رہے ہم، آپ کی مِنّت نہیں کی جس کو، بدلے میں، طلب ہے کہ اسے چاہا جائے اُس نے دھندا کیا ہے، اُس نے محبّت نہیں کی چیخ نکلی کہ مجھے چھوڑ گیا ہے غمِ دِل درد کے مارے نے بے وجہ شکایت نہیں کی ورنہ ہم غم کی سہولت کو ترس ہی جاتے ہم نے صد شُکر سپرد آپ کے فرصت نہیں کی اپنے ہونے کے سبق سے یہ سبق اُس نے لیا دار دُہرانے کی منصور نے جرأت نہیں کی معذرت! اب تو جہنم میں ہی جانا ہے مجھے تُو نے جنّت میں مرے باپ کی عزت نہیں کی ادریس آزاد

##############################
https://web.facebook.com/idreesazaad/posts/10208059924282784
چوری کی ونڈوز، چوری کا ایم ایس ورڈ، چوری کا  پاور پوائنٹ، چوری کا فوٹوشاپ، چوری کا انپیج، غرض چوری کے تمام سافٹ وئر یوز کرتے کرتے اب تو لگتاہے کہ شاید میں ’’عادی چور‘‘ ہوں۔ اس گلٹ سے نجات کا کوئی حل بتائیں دوست پلیز! یہ احساسِ جرم مجھے کھیتوں میں واپس لے جانے کے لیے کافی ہے۔ ایک بار میں نے کوئی ٹیوٹوریل بناکر یوٹیوب پر اپ لوڈ کیا ۔ کئی سال پہلے کی بات ہے۔ میں نے ٹیوٹوریل کے شروع میں بڑے جوش وخروش کے ساتھ پڑھا، بسم اللہ الرّحمان الرّحیم۔۔۔۔۔۔۔۔ سافٹ وئر ’’مایا‘‘ تھا۔ خیر تو نیچے کمنٹ میں ایک امریکی نے لکھا،  You just recited something sacred from your holly book before beginning a tutorial. I am pretty sure that your software version is pirated one ۔۔۔۔۔۔۔۔۔۔ اور یہ دیکھیے ابرار جان کا حیران کن کمنٹ (اسی پوسٹ پر) ’’سرخ بتی دیکھ کر رکنا قانون کا تقاضا ہے اور گزر جانا قانون شکنی- اس قانون شکنی پر احساس_ جرم ہونا ایک مثبت علامت ہے- لیکن اگر آپ ایسے چوک میں رک کر ہری بتی ڈھونڈنے لگ جائیں جہاں ٹریفک لائٹ لگی ہی نہ ہو، تو یہ دانش مندی کے منافی ہے- وہاں بس ادھر ادھر دیکھ کر گزر جانا چاہئے- جب ٹریفک ڈیپارٹمینٹ آپ کو روکنا چاہتا ہے تو وہاں اشارہ لگا کر ایک اہلکار بھی تعینات کرتا ہے-  اگر اشارہ نہیں ہے اور سپاہی نہیں ہے تو گزرنا آپ کا حق ہے- اگر انہوں نے واقعی آپ کو روکنا ہو تو وہ کسی بھی طرح روک سکتے ہیں‘‘

##############################
https://web.facebook.com/idreesazaad/posts/10216100334568016
چوری کی ونڈوز، چوری کا ایم ایس ورڈ، چوری کا  پاور پوائنٹ، چوری کا فوٹوشاپ، چوری کا انپیج، غرض چوری کے تمام سافٹ وئر یوز کرتے کرتے اب تو لگتاہے کہ شاید میں ’’عاد...ی چور‘‘ ہوں۔ اس گلٹ سے نجات کا کوئی حل بتائیں دوست پلیز! یہ احساسِ جرم مجھے کھیتوں میں واپس لے جانے کے لیے کافی ہے۔ ایک بار میں نے کوئی ٹیوٹوریل بناکر یوٹیوب پر اپ لوڈ کیا ۔ کئی سال پہلے کی بات ہے۔ میں نے ٹیوٹوریل کے شروع میں بڑے جوش وخروش کے ساتھ پڑھا، بسم اللہ الرّحمان الرّحیم۔۔۔۔۔۔۔۔ سافٹ وئر ’’مایا‘‘ تھا۔ خیر تو نیچے کمنٹ میں ایک امریکی نے لکھا،  You just recited something sacred from your holly book before beginning a tutorial. I am pretty sure that your software version is pirated one ۔۔۔۔۔۔۔۔۔۔ اور یہ دیکھیے ابرار جان کا حیران کن کمنٹ (اسی پوسٹ پر) ’’سرخ بتی دیکھ کر رکنا قانون کا تقاضا ہے اور گزر جانا قانون شکنی- اس قانون شکنی پر احساس_ جرم ہونا ایک مثبت علامت ہے- لیکن اگر آپ ایسے چوک میں رک کر ہری بتی ڈھونڈنے لگ جائیں جہاں ٹریفک لائٹ لگی ہی نہ ہو، تو یہ دانش مندی کے منافی ہے- وہاں بس ادھر ادھر دیکھ کر گزر جانا چاہئے- جب ٹریفک ڈیپارٹمینٹ آپ کو روکنا چاہتا ہے تو وہاں اشارہ لگا کر ایک اہلکار بھی تعینات کرتا ہے-  اگر اشارہ نہیں ہے اور سپاہی نہیں ہے تو گزرنا آپ کا حق ہے- اگر انہوں نے واقعی آپ کو روکنا ہو تو وہ کسی بھی طرح روک سکتے ہیں‘‘ See more

##############################
https://web.facebook.com/idreesazaad/posts/10216100332167956
تصورِارضی پیوستگی: اقبال کے نظریۂ قومیت کا بنیادی محرّک ادریس آزاد انٹرنیشنل اسلامک یونیورسٹی ، اسلام آباد... اقبالیات کے طالب علم کے طور پر میرا یہ مؤقف ہے کہ ڈاکٹر اقبال کے مخصوص نظریۂ قومیت کا اصل محرّک اُن کا تصورِ ارضی پیوستگی ہے-مَیں سمجھتا ہوں کہ اقبالیات کا یہی گوشہ ابھی تک محققین کی نظر سے پوشیدہ ہے-اقبال کے تصورِ ارضی پیوستگی کو کچھ اس لیے بھی عام تحقیق کا موضوع نہیں بنایا جاسکا کہ ماہرین ِ اقبال کی اکثریت کا تعلق یا تو ادب کے ساتھ رہاہے اور یا مذہب کے ساتھ، جبکہ ارضی پیوستگی اپنی کُنہ میں ایک خالصتاً فلسفیانہ تصور ہے-لیکن اس سے پہلے کہ مَیں اپنا مقدمہ پیش کروں، ضروری ہے کہ ہم عنوان میں موجود دونوں اصطلاحات کی متعین تعریف جسے منطق میں ’’precise definition‘‘ کہاجاتا ہے، طے کرلیں-  عنوان میں موجود پہلی اصطلاح ہے، ’’ارضی پیوستگی‘‘جبکہ دوسری اصطلاح’’اقبال کا نظریۂ قومیت‘‘ہے-ارضی کالفظ ارض یعنی زمین سے لیا گیا ہے اور ارضی پیوستگی سے مراد زمینی پیوستگی ہے جو اصل انگریزی اصطلاح ’’ارتھ روٹڈنیس‘‘ کا ترجمہ ہے-ڈاکٹر اقبال نے یہ اصطلاح اپنے خطبات، ’’The Reconstruction of Religious Thought in Islam‘‘ میں سب سے پہلے استعمال کی ہے- اقبال کے بعد ’’ارتھ روٹڈنیس‘‘ کا لفظ ہمیں ’’پروفیسر ہووَرڈ کلائن بیل‘‘ کی کتاب ’’اِیکوتھراپی، ہِیلنگ آورسیلیوز، ہیلنگ دی ارتھ‘‘ میں ملتاہے-یوں گویا اِس ٹرم کے خالق بھی ڈاکٹر اقبال ہیں-لیکن سیدنذیر نیازی نے اقبال کے خطبات کا ترجمہ کرتے وقت ارتھ روٹڈنیس کا ترجمہ ارضی پیوستگی کی بجائے فقط ’’ارضِ پیوستگی‘‘ کیا ہے جو مجھے ذاتی طور پربلیغ محسوس نہ ہوا تو میں نے ارض کو ارضی کے ساتھ بدل دیا-سید نذیر نیازی نے، مکتوبات میں،اپنے ایک اور مضمون میں بھی ارضی پیوستگی کے لیے ’’زمینِ پیوستگی‘‘ کی ترکیب استعمال کی ہے-مثلاً وہ کہتے ہیں:  ’’راقم الحروف نے اپر انڈیا کانفرنس کے سلسلے میں ایک اصطلاح ’زمینِ پیوستگی‘ استعمال کی ہے جو انگریزی ترکیب Earth Rootedness کا ترجمہ ہے اور جسے حضرت علامہ نے اپنے خطبات میں یہ ظاہر کرنے کے لیے استعمال کیا ہے کہ جس قومیت، یا سیاسی اجتماع کی بنا وطن اور نسل پر ہوگی اس کی دنیا لازماً اس سرزمین تک محدود رہے گی جس میں وہ قوم یا وہ نسل آباد ہے یعنی جسے ہم اپنا مرزوبوم گردانتے ہیں-لہٰذا ناممکن ہے ہم اس مخصوص خطۂ ارض کی گرفت سے آزاد ہوسکیں‘‘ - سید نذیر نیازی کے الفاظ سےفوری اندازہ ہونے لگتا ہے کہ اقبال کا نیشنلزم ضرور کسی گہرے فلسفے کا مرہونِ منّت ہے، جسے وہ ’’ارتھ روٹڈنیس‘‘ کَہ کر پکار رہے ہیں اور اِس مقالہ میں ہم اُسی فلسفے کا کھوج لگانے نکلے ہیں-  ارضی پیوستگی یا زمینی پیوستگی کا متعین مفہوم ہے،کسی شئے کی جڑوں کا زمین میں پیوست ہونا-ایک درخت ارضی پیوستگی کا شکار ہوتاہے کیونکہ اُس کی جڑیں زمین میں پیوست ہیں-سید نذیرنیازی اسی مضمون میں ارضی پیوستگی کو مزید وضاحت کے ساتھ بیان کرتے ہیں تو درخت کی ہی مثال پیش کرتے ہیں- لکھتے ہیں:  ’’بالفاظِ دیگر ہماری اطاعت، ہماری وفاداری کی مثال وہی ہوگی جو کسی پودے یا درخت کی ہوتی ہے کہ جب تک کسی زمین میں گڑا ہے اس کی ہستی قائم ہے،یا یوں کہیے کہ وہ اپنی ہستی قائم رکھ سکتاہےجب تک اُس زمین میں گڑا رہے‘‘ - یہاں یہ وضاحت بھی ضروری ہے کہ زمین سے وابستگی اور زمین میں پیوستگی دو الگ الگ چیزیں ہیں-عربی کی ایک ٹرم’’خسف‘‘ یعنی زمین میں دھنس جانا،غالباً اقبال کی ارضی پیوستگی کے لیے مناسب ترین متبادل اصطلاح ہوسکتی ہےاور میری دانست میں اقبال کے ذہن میں عربی کی اصطلاح ’’خسف‘‘ ضروراپنے حقیقی مفہوم کے ساتھ موجود تھی جسے اقبال نے انگریزی میں ’’ارتھ روٹڈنیس‘‘اور اردو میں ’’قیدِ مقامی‘‘ کَہ کرپکارا-  چنانچہ ارتھ روٹڈنیس، ارضی پیوستگی، زمینی پیوستگی، قیدِ مقامی اور خسف، یہ چاروں تراکیب ہم ایک ہی مفہوم کے لیے استعمال کرسکتے ہیں اور وہ مفہوم ہے:’’زمین پر موجود مخلوقات کی جڑوں کا زمین میں پیوست ہونا‘‘- نباتات کے بارے میں تو ہم جانتے ہیں کہ اُن کی جڑیں زمین میں پیوست ہیں لیکن زمین پر چلنے پھرنے والی مخلوقات جنہیں عربی میں ’’دابہ‘‘کہا جاتاہے، کی جڑیں زمین میں کس طرح پیوست ہیں؟ یہی وہ اہم سوال ہے جواقبال کے تصورِ ارضی پیوستگی کو شاعرانہ استعارہ بازی سے جُدا کرنے کے لیے اُٹھایا جا سکتاہے-اسی سوال کا جواب ہم آئندہ سطور میں ملاحظہ کرینگے-  اِس مخصوص مقالے کے لیےارضی پیوستگی کا مفہوم متعین کر لینے کے بعد اب اگر ہم ایک بار جلدی سے اقبال کے نظریہ قومیت کو بھی دہرا لیں تو آئندہ سطور میں سامنے آنے والا مقدمہ منطقی اعتبار سے ہمارے لیے زیادہ قابلِ فہم ہوجائے گا-ہم جانتے ہیں کہ اقبال وطنی قومیت کے مخالف ہیں اور اقبال کے نزدیک، ’’قوم مذہب سے ہے ‘‘ - اگرچہ اس موضوع پر اقبال کے مشہور اشعار دہرانے کی ضرورت تو نہیں لیکن پھر بھی ہم فقط ایک شعر دہرا لیتے ہیں تاکہ اقبال کا تصورِ قومیت ہمارے ذہنوں میں ایک بار تازہ ہوجائے-اقبال کا ایک شعر ہے: قوم مذہب سےہے، مذہب جو نہیں، تم بھی نہیں جذبِ باہم جو نہیں محفلِ انجم بھی نہیں حوالہ:بانگِ درا غرض ہم سب جانتے ہیں کہ اقبال کے نزدیک انسانوں میں قومیت کی بنیاد مذہب کو ہونا چاہیے نہ کہ وطن اور قبیلہ کو-یہی وجہ ہے کہ انہوں نے مسلمانوں کو مشورہ دیتے ہوئے کہا: اپنی ملّت پر قیاس اقوامِ مغرب سے نہ کر خاص ہے ترکیب میں قومِ رسول ِ ہاشمیؐ حوالہ: ایضاً پس عنوان میں موجود دونوں اصطلاحات کی متعین تعریف کا مرحلہ تمام ہوا-لیکن فوری طور پر جو سوال ذہن میں آتاہے وہ یہ ہے کہ اگر اقبال کے نزدیک انسانوں میں قومیت کی بنیاد مذہب کو ہونا چاہیے تو کیا اقبال کو تاریخ ِ انسانی کے وہ تاریک ادوار دکھائی نہ دے رہے تھے جب عیسائیت نے قبائل اور خونی رشتوں کی بجائے مذہب کو قوم کی اساس تصور کررکھاتھا؟کیا پاپائیت نے صدیوں تک قومیت کی بنیاد مذہبِ عیسائیت کو ہی قرار نہ دیا تھا؟جوکوئی انسان عیسائی تھا،وہ چاہے کسی بھی وطن سے تھا وہ ایک بڑی عیسائی کمیونٹی کا فرد سمجھا جاتا تھا جس کی سربراہی پاپائے رُوم کے پاس تھی-یہی وہ دور ہے جسے یورپ کے ’’ڈارک ایجز ‘‘ کہا جاتا ہے-مذہب کی بنیاد پر قومیت کا تجربہ،اسی طرح مذہب کی بنیاد پر ریاست کا تجربہ،ماضی میں بری طرح ناکام ہوچکا تھا-مذہبی ریاستوں نے ظلم و استبداد کی ناقابلِ فراموش داستانیں رقم کررکھی تھیں اور یقیناً اقبال اس تاریخی حقیقت سے ناواقف نہیں تھے توپھر اقبال نے بقول مارکس ایک چلے ہوئے کارتوس کو کیوں استعمال کیا؟ یعنی مذہب کی بنا پر قومیت کی ناکام ترین تاریخ کے مطالعہ کے باوجود اقبال نے پھر سے ایسا کیوں کَہ دیا کہ ’’قوم مذہب سے ہے‘‘؟ یقیناً اقبال جیسے شخص کے لیے بیسویں صدی کے اوائل میں مذہبی قومیت کا نعرہ لگانا فقط مسلمان ہونے یا محض اسلام سے محبت ہونے کی وجہ سے نہ تھا-ضرور اقبال کے ذہن میں کچھ اور فلسفیانہ نکات اور منطقی قضیات بھی تھے جن کی مدد سے وہ پوری مغربی فکر کے مخالف کھڑے رہے اور بے پناہ مبلغانہ جوش کے ساتھ اپنا نظریہ ٔ مذہبی قومیت آخر دم تک پیش کرتے رہے-میری دانست میں اقبال کا یہی مقدمہ یعنی تصورِ ارضی پیوستگی، اقبال کے نظریۂ قومیت کا بنیادی محرّک ہے-  اب ہم بنیادی مدعا کی طرف آتے ہیں-اقبال نے اپنے خطبات میں ارضی پیوستگی کی اصطلاح جس جملے میں استعمال کی وہ جملہ یہ ہے: “Blood relationship is Earth-rootedness”. ’’خونی رشتہ داری ارضی پیوستگی ہے‘‘- ہم اقبال کے مطالعہ حیات الحیوان کی روشنی میں یہ جاننے کی کوشش کرسکتے ہیں کہ آیا اقبال نے کس طرح خونی رشتہ داری یا قبیلہ پرستی یا اقبال کے مخصوص الفاظ میں وطن پرستی کو ارضی پیوستگی کے طور پر دیکھاہے-ہم جانتے ہیں کہ نظریۂ ارتقاء فقط حیاتیات کا ہی موضوع نہیں بلکہ ’’اینتھرو پولوجی، آرکیالوجی، لسانیات، سوشیالوجی اور نفسیات‘‘ سمیت کئی دیگر مضامین کا بھی بنیادی موضوع ہے-دراصل اِن میں سے ہرڈسپلن ارتقائے حیات کے قدرتی عمل کا کسی نہ کسی منفرد پہلُو سے مطالعہ کرتاہے-اقبال کے ہاں بھی ارتقا کو ایک بالکل الگ رنگ میں دیکھنے کے ثبوت ملتے ہیں جو اپنی ساخت اور ماہیت کے اعتبار سے نہ صرف اہم بلکہ چونکا دینے کی حدتک نتیجہ خیز ہے - غالباً اِس مخصوص پہلُو سے کہ جسے بجا طور پر’’اقبالین سوشیو بایولوجیکل ایوولیوشن‘‘ کہاجانا چاہیے اب تک نظریہ ارتقا کے نتائج پر غور نہیں کیاگیا-  اقبال کے تصورِ ارضی پیوستگی کو مزید قابلِ فہم بنانے کے لیے ہمیں اقبال کے مطالعہ حیات الحیوان کو الگ کرکے دیکھنا ہوگا-اقبال خود تو سائنسدان نہیں تھے لیکن غالباً انہیں قرآن اور تصوف کے مطالعہ نےتوجہ دلائی کہ مخلوقاتِ عالم کے طرزِ زندگی کو دیکھ کر انسان میں موجود اینمل سپرٹ کو دریافت کیا جا سکتاہے-  مثلاً اگرہم تھوڑی سی مدد بیالوجی کی پلانٹ کنگڈم سے لیں تو ہمیں پتہ چلتاہے کہ زمین کے نیچے اگنے والی سبزیاں بنیادی طور پر پودوں کی جڑیں ہوتی ہیں- اگرہم غور کریں تو زیادہ تر ایسا ہوتاہے کہ زمین سے جو پودا جس قدر بلند ہے اُس کا پھل اتنے زیادہ حرارے یعنی کیلوریز کا حامل ہے-ہم جانتے ہیں کہ کھجور کے ایک چھوٹے سے دانے میں 282 کیلوریز ہوتی ہیں جبکہ بڑی سے بڑی گاجر میں فقط 41کیلوریز ہوتی ہیں-یہ بھی ایک سطح پر توانائی کی جنگ ہے-معلوم ہوتاہے اقبال نےارضی پیوستگی کا نظریہ بنیادی طور پر قرآن کے مطالعہ سے اخذ کیا ہے-قران میں ہے،جب بنی اسرائیل نے من و سلویٰ سے بیزاری کا اظہارکرتے ہوئے مطالبہ کیا:  ’’وَاِذَ قُلْتُمْ یَا مُوْسٰی لَنْ نَّصْبِرَ عَلَی طَعَامٍ وَّاحِدٍ فَادْعُ لَنَا رَبَّکَ یُخْرِجْ لَنَا مِمَّا تُنْبِتُ الْاَرْضُ مِنْم بَقْلِہَا وَقِثَّآئِہَا وَفُوْمِہَا وَ عَدَسِہَا وَبَصَلِہَا ‘‘ ’’اور جب تم نے کہا: اے موسیٰؑ! ہم فقط ایک کھانے (یعنی من و سلویٰ) پر ہرگز صبر نہیں کر سکتے تو آپ اپنے رب سے (ہمارے حق میں) دعا کیجیے کہ وہ ہمارے لیے زمین سے اگنے والی چیزوں میں سے ساگ اور ککڑی اور گیہوں اور مسور اور پیاز پیدا کر دے‘‘- اس آیت میں بنی اسرائیل نے من و سلویٰ پر ککڑیوں، ترکاریوں او رپیازوں کو ترجیح دی تو اللہ تعالیٰ نے فرمایا: ’’قَالَ اَتَسْتَبْدِلُوْنَ الَّذِیْ ہُوَ اَدْنٰی بِالَّذِیْ ہُوَ خَیْرٌ‘‘ یعنی تم بدل دینا چاہتے ہو اُس کو جو ادنیٰ ہے اُس کے ساتھ جو خیر ہے؟ حوالہ:(البقرۃ:61) گویا من و سلویٰ جو بلندیوں سے آنے والی غذا تھی، وہ خیر تھی اور اس کے مقابلے میں ترکاریاں اور پیاز ادنیٰ تھے کہ جو زمین کے نزدیک یا زمین کے نیچے اُگتے تھے-قران کے علاوہ اقبال کے مطالعہ میں ابن مسکویہ کا نظریۂ ارتقا بھی تھا جس کا ذکر انہوں نے کئی جگہ کیا - غالباً ابن مسکویہ نے بھی اس حقیقت کو پالیا تھا کہ جو مخلوق زمین کے جس قدر نزدیک ہے وہ اتنی ہی مجبور ہے اور جومخلوق زمین سے جس قدر بلندی پر ہے وہ اتنی ہی آزاد ہے- ابن ِ مسکویہ نے کھجور کے پودے کو تمام پودوں میں سب سے زیادہ ارتقاء یافتہ لکھا ہے-بعینہ یہی حقیقت جو یہاں کیلیوریز کے اعتبار سے مختلف پودوں میں موجود توانائی کے حوالے سے اُن کی درجہ بندی کرتی ہے-یہی حقیقت کسی بھی سطح کی حیات پر اِسی طرح صادق آتی ہے-پودے جمادات کی طرح زمین میں پیوست ہیں -پودوں کے بعد حشرات الارض کا نمبر آتا ہے- حشرات الارض زمین میں دھنس کر رہتے ہیں یہی وجہ ہے کہ کثرت سے پیدا ہوتے ہیں کیونکہ کثرت سے مارے جاتے ہیں-زیادہ ترحشرات الارض کی جبلت میں پیٹ کے بل زمین پر رینگ رینگ کر مال جمع کرنا شامل ہے- حشرات کی روحِ حیوانی یعنی ’’اینمل سپرٹ‘‘ کے مالک، بعض  انسان بھی ہوتے ہیں-جنہیں ہم سٹاکسٹ اور مال جمع کرنے والے لوگوں کے طور پر جانتے ہیں-حشرات الارض سے بلند درجہ درندوں کا ہے- درندےبھی قبیلوں میں رہتے ہیں-زیادہ تر درندوں کے مسکن غاریں ہوتی ہیں-غاروں میں رہنا بھی ایک طرح سے زمین میں دھنس کر رہنا ہی ہے-درندوں کی ایک نوع کا غول کسی دوسری نوع کے غول میں گھل مل کر نہیں رہ سکتا-غول کے کسی ایک فرد پر حملہ غول کے تمام افراد پر حملہ تصور کیا جاتا ہے-غول کا سردار اپنے غول کی تمام ماداؤں کا واحد شوہر ہوتا ہے-ایک درندہ دوسرے درندوں کو جنسی عمل کرتا ہوا دیکھے تو برداشت نہیں کرسکتا اور جنسی عمل میں مصروف جوڑے پر حملہ کر دیتا ہے-  درندوں میں جنسی عمل کے پیغامات کے لیے ایک خاص قسم کی بد بُو بطور کیمیائی محرک کے کام کرتی ہے-غول کا نیا سردار سابقہ سردار کے بچوں کو قتل کردیتاہے کیونکہ وہ پورے غول کو اپنی اولاد سمجھتا ہے اور اپنی نسل میں کسی دوسرے فرد کا خون شامل ہوتا ہوا نہیں دیکھ سکتا-  انسانوں میں درندوں کی روحِ حیوانی کا مظاہرہ قبیلہ پرستی کی شکل میں نظر آتاہے- ہم دیکھتے ہیں کہ زیادہ گُتھے ہوئے انسانی قبائل اپنی غیرتِ خاندانی کے نام پر اپنے قبیلے میں کسی غیر قبیلے کے خون کی ملاوٹ برداشت نہیں کرسکتے-ایسے انسانی معاشرے درندوں کی روحِ حیوانی کے ساتھ جیتے ہیں-  درندوں سے بلند درجے پرچوپایوں کے ریوڑ ہیں- چوپایوں کی مختلف انواع ایک دوسرے کے ساتھ مل جل کر رہ سکتی ہیں- مثلاً گائے، بکری، اونٹ، ہاتھی وغیرہ یہ سب  ایک قافلے میں ساتھ ساتھ چل سکتے ہیں-چوپائے غاروں میں بھی نہیں رہتےلیکن چوپائے ایک دوسرے کی مدد کرنے کی جبلت سے تقریباً محروم ہیں-اسی طرح چوپایوں میں جنسی عمل قطعی طور پر آزادانہ ہے جو کہ انہیں اپنے زوج کے ساتھ بھی وفادار نہیں رہنے دیتا-چوپایوں میں بھی ایک خاص قسم کی بُو جنسی پیغامات کی ترسیل کا موجب بنتی ہے-چوپایوں میں نَر چوپائے زیادہ طاقتور جبکہ مادائیں کمزور اور مجبور ہوتی ہیں-جن انسانی معاشروں میں چوپایوں کی روحِ حیوانی پائی جاتی ہے وہ مادر پدر آزاد ہیں-وہ بزدل ہیں-ان کےلیے زمینی آلائشیں تو معنی رکھتی ہیں لیکن خاندان کوئی معنی نہیں رکھتا-  چوپایوں سے بلند درجے پر پرندوں کی ڈاریں ہیں-اگر ہم دس کبوتر اور دس کبوتریوں کو ایک جگہ بند کردیں تو وہ جوڑا جوڑا بن کر الگ الگ فیملی یونٹس میں تقسیم ہوجائینگے-پرندوں میں گزشتہ تینوں درجات ِحیات کی نسبت زیادہ خوبیاں پائی جاتی ہیں-پرندوں میں جنسی عمل کے پیغامات کسی بُو یا بدبُو کے ذریعے نہیں بلکہ فقط آواز کے ذریعے ایک دوسرے تک منتقل ہوتے ہیں-پرندے ملاپ سے پہلے خوشنما گیت گاتے ہیں اور ملاپ کے بعد برابر کی ذمہ داریاں اُٹھا کر گھونسلہ بناتے ہیں- اگر مادہ پرندہ گھونسلے کےلیے تنکے جمع کرتی ہے تو نر پرندہ بھی تنکے جمع کرتاہے-دونوں مل کر انڈوں کو سینچتے ہیں اور دونوں والدین مل کر بچوں کے لیے غذا تلاش کرتے ہیں-پرندوں میں بھی درجات ہیں-جتنا زیادہ بلندی پر پرواز کرنے والا پرندہ ہے نظریہ ارتقاءکی رُو سے اُس نے خود کو اُتنا ہی زیادہ محفوظ اور مضبوط بنا لیا ہے-  اقبال کی شاعری اور نثر سے معلوم ہوتا ہے کہ اقبال اِن حقائق کا ادراک رکھتے تھے- مثلاً شیر اور خچر کے مابین مکالمہ میں گھوڑے کو صبا رفتار اور شاہی اصطبل کی آرزُو کَہ کر پکارا گیا ہے-اسی طرح مرغِ سرا اور مرغِ ہوا کے مابین مکالمہ میں جب مرغِ سرا، مرغِ ہوا کو طعنہ دیتا ہے اور کہتا ہے کہ میں بھی پرندہ ہوں، تُو بھی پرندہ ہے، پھر تجھ میں اتنا تکبر کاہے موجود ہے؟ تو مرغِ ہوا اسے جواب میں کہتاہے: کچھ شک نہیں پروازمیں آزاد ہے تُو بھی حد ہے تری پرواز کی لیکن سرِ دیوار واقف نہیں تُو ہمّتِ مرغانِ ہوا سے تُو خاکِ نشیمن، انہیں گردُوں سے سروکار حوالہ: بانگِ درا اقبال ارتقائے حیات کو ’’اینتھروپولوجی، آرکیالوجی، لسانیات یا نفسیات کی طرح فقط شعورِ انسانی کے ارتقا سے شروع نہیں کرتے بلکہ اِن سب کے برعکس بیالوجی کی طرز پر بہت پیچھے سے دیکھتے ہیں-اقبال کا طریقہ کار یہ ہے کہ وہ اُن انواع کی زندگیوں کو بطورِ خاص اپنے فلسفہ ٔ ارتقا کا موضوع بناتے ہیں جو سوسائٹیز میں رہنے کے لیے پیدا کی گئی ہیں-چیونٹیوں کے جھنڈ، درندوں کے غول،چوپائیوں کے ریوڑ اور پرندوں کی ڈاریں وہ معاشرے ہیں جن کے افراد کی عادات کا مطالعہ اقبال کی شاعری اور نثر میں یکساں موجودہیں-اقبال ایک ماہرِ ارتقا کی طرح معاشرتی زندگی کو بتدریج بہتر ہوتا ہوا دیکھتے ہیں اور چیونٹیوں کے مقابلے میں پرندوں کی سوسائٹیز کو مثالی تصور کرتے ہیں-یہ’’ صاحبِ غفران و لزومات‘‘ ابو العلامعرّی کے بھونے ہوئے تیتر کی داستان ہو یا چیونٹی اور عقاب کا مکالمہ، یا اقبال کے مضمون قومی زندگی میں اقوام کی اجتماعی عادات کی گفتگو ہو یا ’’The Reconstruction of Religious Thought in Islam‘‘میں قبیلہ پرستی کو ارضی پیوستگی قرار دینے کی بحث،یہ والدگرامی کو لکھے گئے خط میں ’’رشتہ داری کے تصور کا بیان‘‘ ہو یا شاہین کے استعارہ کے نہایت طے شدہ اور خصوصی مقاصد کے حامل معانی کا قضیہ، اقبال تسلسل کے ساتھ نہ صرف اپنے نتائج پیش کرتے نظر آتے ہیں بلکہ وہ اپنے ’’سوشیو بایولوجیکل ارتقاء‘‘ کے ایک پُرجوش مبلغ بھی ہیں کیونکہ یہی وہ زمین ہے جسے ہموار کرنے کے بعد اقبال اپنا مخصوص ’’نظریہ وطنیت‘‘ پیش کرنے کا خود کو اہل پاتے ہیں-اگر اقبال کے نظریہ وطنیت کو اقبال کے ’’سوشیو بایو لوجیکل ارتقاء‘‘ کی بنیاد میسر نہ ہوتی تو اقبال کے لیے ’’روحانیت کی بنیاد پرایک نیا معاشرہ استوارکرنے‘‘ کا استدلال ناممکن تھا-کیونکہ جیسا کہ اقبال نے خود جابجا تسلیم کیا کہ ماضی میں مسیحیت کا تاریک عہد اس بات کا ثبوت رہاہے کہ وطن، رنگ، نسل اور قبیلے کی طرح مسلک کی بنیاد پر تفریق بھی ہمیشہ انسانیت کے لیے ضرر رساں رہی ہے-’’اقبال دی ری کنسٹرکشن‘‘ میں قیصر جولین کی مذہبی ریاست کی ناکامی کی وجوہات میں مسیحیت کی اُس فطری کمزوری کا تفصیلی ذکر بھی کرتے ہیں جس کی بنا پر مذہبی قومیت کا نظریہ انسانیت کے لیے ضرر رساں ہو سکتا تھا-  یاد رکھنے کی بات یہ ہے کہ ’’بائیو سوشیالوجی‘‘ الگ مضمون ہے اور ’’سوشیوبیالوجی‘‘ الگ مضمون-’’بائیوسوشیالوجی‘‘ یعنی حیاتیاتی سماجیات پر حال ہی میں امریکی یونیورسٹیوں میں کئی ریسرچ پیپرشائع ہوئے لیکن اُن میں سے کسی محقق نے انواع کی سوسائٹیز کا مطالعہ کرتے ہوئے اِس خیال کا ذکر نہیں کیا کہ ارتقائے حیات کی ایک نئی کلاسی فکیشن ایسی بھی ہوسکتی ہے جس میں معاشروں میں رہنے والے جانداروں کی زندگیوں کا مطالعہ کرتے ہوئے یہ دیکھا جائے کہ جانداروں میں بتدریج ایک ’’اینٹی گریوٹیشنل فورس‘‘ کی جستجو پائی جاتی ہے-اقبال اِسی جستجو کو’’ارضی پیوستگی سے نجات کی کوشش‘‘ کا نام دیتے ہیں-بالفاظِ دگر اقبال کو اپنی مابعد الطبیعات میں زمینی آلائشوں سے چھٹکارا پانے کا منظر فقط متصوفانہ موضوعیت میں ہی نظر نہیں آتا بلکہ وہ اس تصور کو پوری کائنات میں معروضی طور پر جلوہ گر دیکھتے ہیں-وہ دیکھتے ہیں کہ زمین کا ہرجاندار بتدریج بلندی کی طرف مائل ِ ارتقاءہے-زمین کا ہرجاندار گریوٹی یعنی کششِ ثقل کے خلاف مسلسل مزاحمت کی حالت میں رہتاہےاور ارتقائے حیات کے ہر درجہ میں یہ با ت مشترک نظر آتی ہے-اقبال جانداروں کی ایسی ہی عادات سے انسانوں کے لیے اخلاقیات تلاش کرتے ہوئے نظر آتے ہیں-  البتہ ’’سوشیوبیالوجی‘‘ یعنی سماجی حیاتیات ایک اور شعبہ علم ہے جس کے بانی ’’ای او ولسن (E.O.Wilson)‘‘نے اپنی تحریروں میں تقریباً وہی نتائج اخذ کیے ہیں جو اقبال نے کیے-تاہم ای او ولسن کے ہاں جہاں یہ تسلیم کیا گیاہے کہ ’’ہمارے سوشل رویّے ارتقائے حیات‘‘ کے دوران اُس وقت مرتب ہوئے ہیں جب ہم دیگر سوشل انواع سے پیدا ہورہے تھے یا ان کے درمیان رہ رہے تھے‘‘ وہاں یہ نہیں بتایا گیا کہ اِن سوشل رویّوں کے ارتقاء میں ایک خاص صعودی تدریج پائی جاتی ہے جس کا خاصہ’’اینٹی گریوٹیشنل توانائی‘‘ کی مستقبل جستجو اور طلب ہے-  اقبال کے خیال میں حیات الحیوان کے مطالعہ سے پتہ چلتاہے کہ معاشرتی زندگی بتدریج ایک ایسی قوت کی طلب گار رہتی ہے جس میں قدرتی طور پر صعودی تدریج پائی جاتی ہے-  ہم اپنے پرائمری کے نصاب میں ایک نظم پڑھا کرتے ہیں جس میں ایک بلبل ہے جو گیت گاتا رہتاہے جبکہ ایک چیونٹی ہے جو اُسے گیت گانے سے منع کرتی اور آنے والے کل کے لیے مال جمع کرنے کی تبلیغ کرتی ہے-بلبل چیونٹی کی بات نہیں مانتا اور مسلسل گیت گاتا رہتاہے جبکہ چیونٹی مال جمع کرتی رہتی ہے- پھر جب جاڑہ آتاہے تو بلبل کے پاس کھانے کو کچھ نہیں ہوتا اور وہ مجبور ہوکر چیونٹی سے بھیک مانگنے جاتاہے- تب چیونٹی اُسے یاد دلاتی ہے کہ کس طرح وہ بہار میں گانے گاتا رہا اور اپنا وقت ضائع کرتا رہا- اُسے چاہیے تھا کہ بہار میں اپنے آنے والے کل کے لیے کچھ مال جمع کر رکھتا-  اس نظم کے ذریعے ہمیں یہ تعلیم دی جاتی ہے کہ ہمیں بھی چیونٹی کی طرح زیرک ہونا چاہیے نہ کہ بلبل کی طرح احمق- لیکن اگر یہی کہانی اقبال کو سنائی جائے اور اقبال سے پوچھا جائے کہ آپ کس کے ساتھ ہیں تو اقبال کا جواب ہوگا، بلبل کے ساتھ- یہ قیافہ میں نے اس لیے قائم کیا کیونکہ اقبال کے ہاں چیونٹیوں کی طرح ارضی پیوستگی کا شکار ہوجانا گویا عذابِ خسف کا شکار ہو جانا ہے اور چیونٹیوں کی سماجی عادات سے انسانیت کے لیے سبق حاصل کرنا کچھ خاص احسن عمل نہیں ہے-اقبال کی ایک نظم ’’چیونٹی اور عقاب‘‘ کے مابین کچھ اسی قسم کا مکالمہ بھی ملتاہے- جب چیونٹی عقاب سے سوال کرتی ہے کہ: مَیں پائمال و خوار و پریشان و دردمند تیرا مقام کیوں ہے ستاروں سے بھی بلند تو عقاب چیونٹی کو جواب دیتاہے: تُو رزق اپنا ڈھونڈتی ہے خاکِ راہ میں مَیں نوسپہر کو نہیں لاتا نگاہ میں حوالہ: بالِ جبریل حقیقت یہ ہے کہ اِس جہان میں اینٹی گریوٹیشنل توانائی کا حصول ہی مقصدِ حیات ہے-گویا اقبال کے مصرع ’’مؤمن نہیں جو صاحبِ لولاک نہیں ہے‘‘ (بالِ جبریل) کا اطلاق صرف انسانوں پر ہی نہیں بلکہ تمام حیات پر یکساں ہوتاہے-یہ بالکل ویسا ہے جیسے اقبال کے ایک اور مصرع، ’’صلۂ شہید کیا ہے تب و تاب ِ جاودانہ‘‘(بالِ جبریل) کا اطلاق انسانوں کے علاوہ باقی انواعِ حیات پر بھی کیا جا سکتاہے-  چنانچہ یہاں میرا مقدمہ یہ ہے کہ اقبال کے نزدیک:  ’’ارتقائے حیات کے مطالعہ سے معلوم ہوتاہے کہ جو مخلوق زمین کے جس قدر نزدیک ہے وہ زندگی کے اتنے ہی ادنیٰ درجے پر فائز ہے اور جو زمین سے جس قدر بلند ہے وہ اتنےہی اعلیٰ و ارفع درجے کی حیات کی حامل ہے‘‘- ارتقائے حیات کے اس عمل سے انسانی معاشرے کے لیے جو سبق اخذ کیا جاسکتاہے وہ بھی ایسا ہی ہوگا یعنی جو انسانی معاشرہ زمین کے ساتھ جس قدر شدت کے ساتھ جُڑاہوا ہے وہ اتنا ہی کمتر معاشرہ ہو گا-کسی معاشرے کا زمین کے ساتھ شدت سے جڑا ہوا ہونا در اصل اُس معاشرے کی مادہ پرستی کی شرح کا تعین ہے-ایسے معاشرے جو بہت زیادہ مادہ پرست ہوگئے وہ گویا زمین میں دھنس گئے اور خسف کا شکارہوگئے-چیونٹیوں کی طرح مال جمع کرنے والے معاشرے زمین میں بُری طرح سے دھنسے ہوئے معاشرے ہیں-ایسے معاشرے سٹاکسٹ معاشرے ہیں- ایسے معاشروں میں اجتماعی روحِ حیوانی زمین پر رینگنے والے کیڑے مکوڑوں جیسی ہے-اس کے برعکس جو معاشرے زمینی مسائل سے جس قدربے نیاز ہوکر جی رہے ہیں وہ اتنے ہی برتر معاشرے ہیں-قران کی ایک اصطلاح ’’خسف‘‘ یعنی زمین میں دھنس جانا سے عموماً مراد لی جاتی ہے،’’ کسی زلزلے کے نتیجے میں زمین کا پھٹنا اور کسی قوم کا اس میں دھنس جانا‘‘-لیکن اگر ہم اقبال کے طرزِ فکر کا مطالعہ کریں تو معلوم ہوتاہے کہ اقبال کے نزدیک زمین میں دھنس جانا دراصل ارتھ روٹڈنیس کا شکار ہو جانا ہے-مال متاع، کھیت کھلیان، گھر بار، رشتہ داری اور دنیاکے وہ تمام دھندے جو کسی انسان کو خاک و خشت کے ساتھ پیوست رکھتے ہیں فی الاصل دلِ زندہ کو راکھ کردینے والے آلات ہیں-ہم جانتے ہیں کہ ہمارے آلاتِ زراعت ہمیں اپنے پیٹ کے لیے زمین کے ساتھ پیوست رکھتے ہیں جبکہ ہمارے آلاتِ فلکیات ہمیں متجسس اور مسلسل مائلِ پرواز رکھتے ہیں-سید نذیر نیازی نے بھی اپنے مضمون میں اقبال کے تصورِ ارضی پیوستگی کی وضاحت کرتے ہوئے یہی لکھا:  ’’دراصل یہی وہ زمین ِ پیوستگی ہے جس کو جناب ِ فاروقِ اعظم (رضی اللہ عنہ) روکنا چاہتے تھے-بخاری کتاب المزارعت میں جو یہ روایت آئی ہے کہ جس گھر میں آلاتِ زراعت داخل ہوجاتے ہیں وہ ذلیل ہوجاتاہے اس سے شاید اسی امر کی تنبیہ مقصود ہے کہ ایسا نہ ہو کہ فلاحی کی زندگی سے کسی سیاسی انقلاب یا اعلیٰ عزائم کی پرورش نہ ہوسکے‘‘- چنانچہ جو معاشرہ فقط مادہ پرست ہوگا وہ فی الاصل ارضی پیوستگی کا شکارہوگا-اقبال ارضی پیوستگی کو کہیں ’’قیدِ مقامی‘‘ کَہ کر بھی پکارتے اور مؤمن  کو کبھی صاحبِ لولاک تو کبھی شاہین جیسا درویش قرار دیتے ہیں-ظفرعلی صدیقی کے نام ایک مکتوب میں اقبال شاہین کے بارے میں کہتےہیں:  ’’شاہین خوددار اور غیرتمند ہے، وہ کسی کے ہاتھ کا مارا ہوا شکار نہیں کھاتا-وہ بے تعلق ہے کہ آشیانہ نہیں بناتا-وہ بلند پرواز ہے - وہ خلوت پسند ہے- وہ تیز نگاہ ہے‘‘ - اقبال کا شعر بھی ہےکہ:  پرندوں کی دنیا کا درویش ہوں مَیں کہ شاہیں بناتا نہیں آشیانہ!  حوالہ:بالِ جبریل: شاہین کے برعکس اقبال تیتروں، بٹیروں،زاغ و زغن اور مرغِ سرا کی عادات کا مطالعہ کرتے ہوئے خاصی محنت سے سمجھاتے ہیں کہ چونکہ یہ پرندے زمینی پیوستگی کا شکار ہیں اس لیے وہ مرغِ ہوا یا شاہین کے مقابلے میں کم تر معاشرتی زندگی کے حامل ہیں-اقبال زمین کے نزدیک بسنے والی حیات کو جرمِ ضعیفی کا مرتکب قرار دیتے ہیں-اقبال کی نظم ابوالعلا معرّی کچھ یوں ہے کہ:  کہتے ہیں کبھی گوشت نہ کھاتا تھا معرّی پھل پھول پہ کرتا تھا ہمیشہ گزر اوقات  اک دوست نے بھونا ہوا تیتر اسے بھیجا شاید کہ وہ شاطر اِسی ترکیب سے ہو مات  یہ خوان تر و تازہ معری نے جو دیکھا  کہنے لگا وہ صاحب غفران و لزومات  اے مرغکِ بیچارہ! ذرا یہ تو بتا تُو تیرا وہ گنہ کیا تھا یہ ہے جس کی مکافات؟  افسوس صد افسوس کہ شاہیں نہ بنا تُو دیکھے نہ تری آنکھ نے فطرت کے اشارات  تقدیر کے قاضی کا یہ فتوی ہے ازل سے ہے جرمِ ضعیفی کی سزا مرگِ مفاجات!  حوالہ: ایضاً ۔گویا اقبال کی فقط ذاتی فکر ہی نہیں بلکہ اقبال کا اپنامطالعہ بھی اُنہیں ایسے نتائج اخذ کرنے پر مجبور کررہا تھا-جہاں صاحبِ غفران و لزومات ابوالعلا معرّی کی یہ نظم اِ س پر شاہد ہے وہاں قرآن کی ایک خاص الخاص عادت کہ حیات الحیوان سے انسانوں کے لیے مثالیں پیش کی جائیں اقبال کی نظر سے یقیناً پوشیدہ نہ رہی ہوگی-اسی طرح اقبال ابن مسکویہ کے ارتقاء سے جا بجا استفادہ کرتے ہیں-علاوہ بریں اپنے خطبات میں تو اقبال نے ارتقاء کے اسی پہلُو کو اُجاگر کرنے کے لیے مولانا روم کے باقاعدہ کئی اشعار درج کیے ہیں- اقبال سماجی حیاتیات سے انسانی اخلاقیات اخذ کرتے ہیں تو اندازہ ہوتا ہے کہ اقبال کے ایسے افکار کی تدوین میں قرآن کی اِسی عادت کو خاص دخل ہے-قرآن بھی سماجی حیات سے انسانی اخلاقیات اخذ کرتا ہے-چوپایوں کی زندگی سے مثالیں، درندوں کی زندگی سے مثالیں، حشرات الارض کی فطرت کا مطالعہ، پرندوں کے طرزِ حیات سے استفادہ،غرض قرآن بھی انسان میں موجود روحِ حیوانی کی طرف جابجا واضح اشارے کرتا ہے-  ’’لَہُمْ قُلُوْبٌ لَّا یَفْقَہُوْنَ بِہَا وَلَہُمْ اَعْیُنٌ لَّا یُبْصِرُوْنَ بِہَا وَلَہُمْ اٰذَانٌ لَّا یَسْمَعُوْنَ بِہَا اُولٰٓئِکَ کَالْاَنْعَامِ بَلْ ہُمْ اَضَل‘‘ حوالہ:الاعراف:179 ’’وہ دل (و دماغ) رکھتے ہیں (مگر) وہ ان سے (حق کو) سمجھ نہیں سکتے اور وہ آنکھیں رکھتے ہیں (مگر) وہ ان سے (حق کو) دیکھ نہیں سکتے اور وہ کان (بھی) رکھتے ہیں (مگر) وہ ان سے (حق کو) سن نہیں سکتے، وہ لوگ چوپایوں کی طرح ہیں‘بلکہ ان سے بھی گئے گزرے‘‘- چنانچہ اپنی سائنسی منطق کا ساتھ دیتے ہوئے اقبال ایک قدم آگے بڑھتے ہیں اور انسانیت کو ارضی پیوستگی سے نجات دلانے کا خواب دیکھتے ہیں-یہ خواب ہزاروں سال پہلے گوتم بدھ نے بھی دیکھا تھا-بدھا نے بھی لگ بھگ اس کی حقیقت کی معروضی تصدیق برآمد کر لی تھی لیکن بدھا کی تعلیمات ہزار تحریف کے بعد بالآخر ’’استخلاف‘‘ کی نفی پر منتج ہوئیں جن سے بدھا کے نروان میں اناج کے اُس دانے کو نظر انداز کردیا گیا جو سکراتِ نروان کے عروج پر بدھا کے منہ میں ڈالا گیا تھا-بدھا کا نروان بھی یہی تھا کہ یہ زندگی خاک سے وابستہ ہے، نہ کہ خاک سے پیوستہ- اقبال کا عرفان بھی یہی ہے کہ: خاکی ہوں مگر خاک سے رکھتا نہیں پیوند حوالہ: بالِ جبریل تصوف میں جس رُوحِ حیوانی کا ذکر ملتاہے، وہ انسانوں میں پائی جاتی ہے-لیکن اقبال کے فلسفہ ٔ خودی کا مطالعہ کرتے ہوئے اندازہ ہوتاہے کہ روحِ حیوانی یا اینمل سپرٹ کو دیکھنے کا ایک مختلف انداز بھی ہوسکتاہے-یعنی کسی انسان میں کیڑے مکوڑوں کی رُوح ہے تو وہ مال جمع کرےگا-کسی انسان میں درندوں کی رُوح ہے تو غیرتِ خاندانی کے لیے خون بہائے گا-کسی انسان میں چوپایوں کی رُوح ہے تو وہ بزدل ہوگا-کسی انسان میں پرندوں کی روح ہے تو وہ بلند فکرونظر کا حامل اور وسیع المشرب ہوگا-چونکہ معاشرے افراد سے بنتے ہیں اس لیے معاشروں کی اجتماعی رُوحِ حیوانی بھی ہوتی ہے-انسانوں میں پوری کی پوری سٹاکسٹ سوسائٹیز وجود رکھتی ہیں جو کلیۃً مادہ پرست ہی نہیں بلکہ اپنی باقی عادات میں بھی حشرات الارض کی سطح پر جیتے ہیں یعنی اپنی خودی کے حوالے سے ارذل المخلوقات بن کرپوری انسانی سوسائٹی کو دیمک کی طرح چاٹ جانا چاہتے ہیں-  غرض اقبال نے جس انداز میں اپنا مخصوص نظریہ ارتقاء جسے مَیں ’’اقبالین سوشیو بایولوجیکل ایولیوشن‘‘ کہا کرتاہوں، پیش کیا اور پھر جابجا حیات الحیوان کا مطالعہ اور اپنے نتائج پیش کیےاُس سے خاطر خواہ طور پر یہ ثابت ہوجاتاہے کہ اقبال کو قومیت کے اُس دورِ اِبتلاء میں بھی اپنے نظریۂ قومیت کے لیے منطقی مواد کہاں سے ملا؟اقبال انسانوں میں اِسی روح ِ حیوانی کو زمینی آلائشوں سے پاک کرنے کے خواہاں ہیں-یہی وجہ ہے کہ اُن کے ہاں موجود خودی کا نظریہ تزکیہ ٔ نفس سے زیادہ استغناء پر زور دیتا نظر آتا ہے-بظاہر ان کے اِس فلسفہ ٔ اخلاق میں تمام تر کار فرمائی تصوف کی ہی نظر آتی ہے کیونکہ اُن کے ہاں بھی زمینی آلائشوں سے پاک ہو جانے کا نتیجہ ہی آخری نتیجے کے طور پر ظاہر ہوتا ہے-لیکن اگر غور سے دیکھا جائے تو بات اس کے بالکل برعکس ہے-اقبال کا درویش کمزور نہیں ہے بلکہ شاہین کی طرح مضبوط ہے-بلکہ وہ اُس طاقت کے حصول کا خواہشمند بھی ہے جسے ہم سطحی لفظوں میں اینٹی گریوٹیشنل توانائی اور قدرے بہتر لفظوں میں اقطارالسمٰوات کو چیر کر پار نکل جانے کی طاقت کَہ سکتے ہیں- اقبال کا درویش دنیا ترک نہیں کرتا وہ چونکہ معاشرے کا حصہ ہے اور خوب کھاتا پیتا، کماتا، ہنستا، کھیلتا، جیتا، دوڑتا، بھاگتا اور کام کرتا ہوا انسان ہے-اس لیے وہ بتدریج ایک ایسے معاشرے کا خالق بنتا چلا جاتا ہے جس کا مطمعِ نظرستاروں پہ کمندیں ڈالنے سے کہیں آگے ہے - جو عشق کی ایک جست میں زمین و آسمان کی بیکرانی کو پاٹ سکتا ہے-جو قوتِ پروردگار ہے اور اس لیے ’’استخلاف‘‘ کا حقیقی کردار-جو طائرِ لاہوتی ہے اورجس کی پرواز میں رزق کی وجہ سے کوتاہی نہیں آسکتی-جو صاحب لولاک ہے اور ’’انتم الاعلونَ‘‘ کی جیتی جاگتی تصویر ہے-  چنانچہ یہ ہے وہ پس منظر جو میری دانست میں اقبال کے ذہن میں تھا اورجس نے اقبال کو ناکام مسیحی قومیت کے باوجود بھی اس خیال پر قائم رکھا کہ وطن یا قبیلہ کی بنیاد پر بنائی گئی قوم بالآخر زمینی آلائشوں کا شکار ہوکر اپنی شناخت کھو دیتی ہے اور معنوی طور پر مردہ ہو جاتی ہے-اس کے برعکس روحانی بنیادوں پر بنائی گئی قوم استخلاف کا حق ادا کرتی اور کائنات کو تسخیر کرتی چلی جاتی ہے-  الغرض میں نے اب تک جس قدر بھی گفتگو کی اُس کا بنیادی مقصد یہ واضح کرنا تھا کہ اقبال کا نظریۂ قومیت اصل میں ان کے تصورِ ارضی پیوستگی پر استوار ہے-یہی وجہ ہے کہ ماضی میں مذہب کے نام پر ناکام اقوام اور ریاستوں کا عِلم ہونے کے باوجود اقبال نے عین وطنی قومیت کے زور و شور کے زمانے میں مذہبی قومیت کا نعرہ لگایا اور اس پر آخر تک قائم رہے-  مَیں اپنے مضمون کا اختتام سیّد نذیر نیازی کے اِن الفاظ کے ساتھ کرتاہوں، وہ لکھتےہیں: ’’لہٰذا اُنہیں (یعنی اقبال کو) زمینِ پیوستگی سے بڑی نفرت تھی- وہ یہ تو ضرور چاہتے تھے کہ مسلمان اپنے ملک اور وطن کی اصلاح کرلیں-اس کے لیے آزادی اور ہرطرح کے سیاسی، معاشی استخلاص کے طالب ہوں- لیکن اس جدوجہد کی بنا عالمگیر اخلاقی اُصولوں پر رکھیں-یہی علم و حکمت کا فتویٰ ہے اور یہی تاریخ کا فیصلہ‘‘ - ٭٭٭ See more

##############################
https://web.facebook.com/idreesazaad/posts/10216100090961926
اسراع،  ایک عجوبہ ۔۔۔ اسراع (یعنی ایکسیلیریشن) کائنات کے عجب مظاہر میں سب سے بڑھ کر ہے۔ جہاں اِس مظہر نے آئن سٹائن کی جنرل ریلیٹِوٹی جیسی عظیم ترین تھیوری کی بنیاد رکھی، وہاں اس کے دیگر بے شمار اثرات بھی کچھ کم حیران کُن نہیں ہیں۔ مثلاً فرض کریں ایک چارجڈ پارٹیکل (مثلاً پروٹان) یونیفارم ولاسٹی سے سفر کررہاہے۔ ظاہر ہے اس کے آس پاس ایک الیکٹرومیگانیٹک فیلڈ بھی ہے جو اُسی یونیفارم ولاسٹی سے اس کے ساتھ ساتھ بھاگ رہی ہے۔ اگر یہ چارجڈ پارٹیکل فقط ایک نینوسیکنڈ کے لیے ہی اچانک حالتِ اسراع میں آجائے یعنی ایکسیلیریٹ ہوجائےاورپھر فوراً دوبارہ یونیفارم ولاسٹی پر چلاجائے تو اُس فیلڈ کو جو اس کے ساتھ ساتھ بھاگ رہی ہے ایسا دھچکا لگتاہے کہ وہ ٹوٹ کر پارٹیکل سے الگ ہوجاتی ہے۔ فیلڈ کا یہ ٹوٹا ہوا ٹکڑا الیکٹرومیگنیٹک ریڈی ایشن کہلاتاہے۔ یہ ریڈی ایشن ہی تو سب کچھ ہے۔ ہمارے موبائیلوں اور اینٹیناؤں تک آنے والی شعاعیں یہی ریڈی ایشن ہیں۔ آج ہم جتنے جدید آلات سے واقف ہیں وہ سب اِسی ریڈی ایشن کی بنیاد پر چل رہے ہیں۔ چارجڈ پارٹیکل کو جب اوسیلیٹ (Oscillate) کردیاجاتاہے تو ان میں بار بار مثبت اور منفی اسراع پیدا ہونے لگ جاتاہے جس سے الیکٹرومیگنیٹک ریڈی ایشن متواتر اور مسلسل پیدا ہونے لگتی ہے۔ جسے حسبِ ضرورت استعمال میں لایا جاتاہے۔ ادریس آزاد

##############################
https://web.facebook.com/idreesazaad/posts/10216663688571514
عجب مزہ ہے مجھے لذت خودی دے کر  وہ چاہتے ہیں کہ میں اپنے آپ میں نہ رہوں اقبال

##############################
https://web.facebook.com/idreesazaad/posts/10216661652080603
گر زیک تقدیر خون گردد جگر خواہ از حق حکمِ تقدیرِ دگر تو اگر تقدیر نو خواہی روا است زانکہ تقدیرات حق لا انتہا ست رمز با ریکش بحرفے مضمر است تو اگر دیگر شوی او دیگر است شبنمی؟ افتندگی تقدیر تست قلزمی؟ پایندگی تقدیر تست خاک شو نذرِ ہوا سازد ترا سنگ شو بر شیشہ اندازد ترا جاوید نامہ

##############################
https://web.facebook.com/idreesazaad/posts/10216660820259808
میں نے دانستہ اُبھرتی ہوئی سرگوشی کی گوش بَر رروزنِ دیوار بھی تھا، یار بھی تھا ادریس آزاد

##############################
https://web.facebook.com/idreesazaad/posts/10216660772218607
وہ خدا جیسی ہی کرتا تھا محبت مجھ سے وہ مرے سر کا طلبگار بھی تھا، یار بھی تھا ادریس آزاد

##############################
https://web.facebook.com/idreesazaad/posts/10216660735577691
چھٹیاں جبرِ مسلسل کی طرح کاٹی ہیں تحریر: سندس ہاشمی (بی ایس تھرڈ، اسلامک یونیورسٹی) چھٹیاں تو سکولوں کی ہوا کرتیں تھیں۔ جن سے خوب لطف اٹھایا جاتا تھا۔ نہ کوئی کام کی ٹینشن ،صبح جلدی اٹھنے کا مسئلہ اور نہ کچھ اور۔ مگر کالج  سے یونیورسٹی میں آنے کے بعد سمسٹر کی چھٹیاں تو ایک طرح کی سزا لگتیں۔ دورانِ سمسٹر۔۔۔ صبح سے شام تک گھر والوں کی نظروں سے اوجھل رہنا اور اُن پہ رعب جھاڑنا کہ یونیورسٹی میں خوب مغز ماری کر کے آئے ہیں ۔ چاہے پورے دن میں ایک کلاس ہوئی ہو یا پھر ایک بھی نہ ہوئی ہو۔ مگر خود کو گھر والوں کے سامنے ایسے پیش کرنا کہ کوئی معرکہ فتح کرکے آئے ہیں۔ ایسے میں ہر چیز پکی پکائی آگے رکھی ہوئی ملتی ہے۔ گھر آو تو ماں صدقے کہہ کے بِٹھایا جاتا ہے۔ مگر سمسٹر کی چھٹیوں میں یہ کوٹہ ہم سے پورا کروایا جاتا ہے۔ میری نظر نے تو یونیورسٹی میں ایسی کام چور لڑکیاں بھی دیکھیں ہیں  جو شام کی کلاس کینسل ہونے کے باوجود بھی شام کو گھر جانا مناسب سمجھتی ہیں۔ صرف اسی وجہ سے کہ دن کو گئے تو گھر  کا کام  سر پڑے گا ۔۔ سمسٹر کے  فائینلز میں آخری پیپر کے بعد  سب دوستیں ایک دوسرے سے گلے ملتی ہیں۔ اسکا مطلب یہ ہرگز نہیں ہوتا کہ  انہیں ایک دوسرے کی یاد ستائے گی۔ بلکہ گھر کے کاموں میں گھر والے اتنا الجھائیں  گے کہ کسی کو یاد کرنے کی فرصت نہیں ملے گی۔وہ تمام دوستیں ایک دوسرے کا افسوس کر رہی ہوتیں ہیں۔ جیسے میں اور عنقا ایک دوسرے سے مل کر افسوس کرتی  ہیں کیونکہ ہم۔دونوں کا دُکھ سانجھا ہے۔ اِدھر سمسڑ کی چھٹیاں ہوتیں ہیں  اُدھر گھر کے سارے کام ہمارے کرنے کے لئے  تیار ہوتے ہیں۔میری کچھ دوستیں جن میں خٹک  سرِ فہرست ہے چٹھیوں میں آ رام فرماتیں ہیں ۔ پورا دن بچوں کے ساتھ لُڈو کیھلنا چھٹیوں میں ان کا اہم ترین مشغلہ ہے ۔ ۔ میری ایک دوست ہے جسے دودھ اچھی طرح سے اُبالنے میں مہارت حاصل ہے۔ صرف یہی نہیں وہ انڈا بھی اُبال لیتی ہے۔۔لیکن سمسٹر کی چھٹیوں میں اس بیچاری پر ظلم و جبر کے پہاڑ ٹوٹے۔اس کو بڑے پیار محبت سے صبح  سویرےناشتہ کروایا جاتا اور دن بھر  گھر کے کام کروا کروا کر اسکی امی  وہ ناشتہ ہضم کروا دیتیں۔۔۔اپنے موبائل کو دور دور سے دیکھ کر آہیں بڑھتی،اور دن بھر گھر کے کاموں میں ہی لگی رہتی۔ ۔ ان چھٹیوں کا انتظار گھر والوں کو بےتابی سے ہوتا ہے مگر ہم سے پوچھا جائے ہم پر کیا گزر رہی ہوتی ہے۔گھر کے کاموں میں ہم سکالرز کو پھنسا دیا جاتا ہے۔ اور صرف تب ہی ہم کہہ سکتے ہیں کہ سکالرز کو فرق پڑتا ہے۔ بہت پڑتا ہے۔   مستقبل کے بڑے نامی گرامی سکالرز  کچن میں گُھسے تخلیقاری کر رہے ہیں۔ ۔ جیسا کہ میں نے کہا  کہ میرا اور عنقا کا دُکھ ایک جیسا ہے۔ ہماری دوستی بھی ہمارے اس سانجھے دکھ کی وجہ سے ہوئی۔۔ گرمیوں کی چھٹیوں میں ایک روز عنقا نے مجھے میسج کیا کہ آج میں نے گھر کے کام کیے اور ایک لمبی لِسٹ مجھے بھیجی۔جب میں نے یہ دیکھا تو خود کو شرم دلانے ہی لگی تھی کہ عنقا  کتنا کام کر رہی ہے  کہ فوراً عنقا کا  دوسرا میسج آیا  جس میں اس نے کہا "یار ایک ہفتے کا کوٹہ میں نے  آج پورا کیا "۔۔۔۔ مجھے بہت ہنسی آئی کہ ایسے ہی خود کو غصہ کرنے لگی تھی۔ دونوں ایک جیسے ہی ہیں میں بھی ہفتے بعد صفائی کر کے کوٹہ پورا کرتی تھی۔اس طرح ہم۔دونوں  سارے گھر کا کام کر کے ایک دوسرے کو اپڈیٹ کرتے۔اور کام کو آسانی اور جلدی سے کرنے کے ٹوٹکے بھی ایک دوسرے سے شیئر کرتے۔ ۔۔ اِسی طرح سمسڑ کی چھٹیوں میں  میری طبیعت بڑی خراب  ہو گئی تھی۔ عنقا نے پوچھا کہ کام شروع کیا کہ نہیں ۔تو میں نے کہا ابھی تک زمہ داری نہیں اٹھائی بیمار لیٹی ہوں۔ مگر شام۔تک جب میرا بخار اُترا تو مجھے بستر سے بھی اتار  دیا گیا۔اور پھر رج کے گھر کا کام کروایا گیا۔ ۔ یہی وجہ ہے سمسٹر کی چھٹیوں کی کوئی خوشی قریب سے ہو کر بھی نہیں گزرتی ہے۔ دورانِ سمسٹر ایک چھٹی بھی کرنا ہو   بڑا مسئلہ ہوتا ہے ۔اگر کبھی یونیورسٹی جانے کے لئے دل بےایمان ہو رہا ہو تو چھٹی کرنے کی سوجھتی ۔مگر پھر یاد آتا کہ "او گھر رُکی تو کام کرنا پڑے گا"۔اور آخر میں اس نتیجے پر پہنچتی کہ یونیورسٹی جا کر کلاس بنک کر سکتے ہیں مگر گھر میں کچھ بنک نہیں ہوتا ساری کلاسسز ہر حال میں لینی ہی پڑتی ہیں۔۔اور پھر آخر میں یونیورسٹی جانے کا حتمی اور شعوری فیصلہ ہی  کرتی۔ ۔ یہ چھٹیاں تو پھر بھی اتنی ازیت ناک نہیں ہوتی ہیں مگر گرمیوں کی تین ماہ کی چھٹیاں تو قیدِبا مشقت سے قطعی کم نہیں ہوتیں۔اور اس وقت کوئی بیماری بھی گلے نہیں لگتی ہے۔اور مجھے جس طرح کی بیماری کی طلب ہوتی وہ بھی بڑی انوکھی ہوتی کہ سننے والا بوکھلا جائے۔بیماری تو ایسی ہونی چائیے کہ بظاہر تو لگے کہ یہ شخص بہت بیمار ہے اور اس پر ترسی اور رحم بھری نگاہیں ڈالیں جائیں۔ مگر اندر سے انسان سکون ماحول ہو۔ کوئی درد تکلیف نہ ہو۔اب ایسی بیماری بنوائی جائے تو بات بنے۔لیکن ان چھٹیوں میں بیمار ہو جانا بھی اللّٰہ کی ایک نعمت ہوتی ہے🙈 ۔ ہم یونیورسٹی والے بھی کسی حال میں خوش نہیں ہوتے ۔یونیورسٹی جائیں تو چھٹیوں کی طلب ہوتی ہے اور چھٹیاں ہوں تو یونیورسٹی کی خوب یاد آتی ہے۔جب آخری پیپر دے کر سکالرز گھر کوآتے ہیں تو گھر والوں کے چہروں پر مُسرت بھری مسکراہٹ نمودار ہوتی ہے۔جس کو ہم باخوبی سمجھ سکتے ہیں۔ ۔ اپنی ایک ڈاکٹر دوست کا قصہ یاد آ گیا۔ وہ لڑکی جس نے کبھی کچن کی شکل نہیں دیکھی اسکے ساتھ سمسٹر کی چھٹیوں پر امی نے کیا حال کیا۔۔۔اس لڑکی نے اتنا کام کیا یا یہ کہوں کہ اسکی امی نے اتنا کام کروایا کہ عنقریب عروج اپنے ہوش وحواس سے ہاتھ دھو بیٹھنے لگی تھی۔عروج کو ان چھٹیوں میں گھر کے کاموں کے درمیان اپنا زوال نظر آنے لگا۔اسکی یہ غم بھری داستان سن کر بخدا مجھے اپنا غم  کم لگنے لگا بلکہ  غم تو لگ ہی نہیں رہا تھا۔۔ لیکن اسکی غم بھری داستان  مجھے جب بھی یاد آئے تو  مجھے خوب ہنسی آتی ہے۔ ۔ ایسے ہی  ایک دفعہ کی بات ہے سمسٹر کی چھٹیاں سر پہ تھیں میں نے خٹک سے پوچھا کہ چھٹیوں میں کیا کرنے کا ارادہ ہے؟؟؟تو انھوں نے فرمایا کہ دل تو کر رہا ہے کہ کچن سنبھالوں مگر  دل کی بات اگر امی کو بتائی تو یہ چھٹیاں کچن میں ہی گزریں گی۔اس لئے دل کی بات دل میں ہی دبا کے رکھی ہوئی ہے۔ ۔ ایمان جیسی ننھی سی جان بھی ان چھٹیوں میں گھر کے کاموں میں اُلجھی ہوئی ہوتی ہے۔ یہی وجہ ہے کہ اسے ہم سے بات کرنے بھی فرصت نہیں ملتی ۔اور جب وہ اپنے کاموں کی فہرست بتاتی جو وہ ایک دن میں کرتی ہے تو ہمارے لئے یقین کرنا مشکل ہو جاتا۔اور ایک بار پھر مجھے اپنا غم نہ ہونے کے برابر لگتا۔ ۔ سمسٹر کی چھٹیاں تو ہم سکالرز کے لئے بہت کٹھن ہوتی ہیں۔ لیکن اس دن تو عید ہو جاتی ہے جب کسی کے گھر بطورِ مہمان جانا پڑھ جائے۔ مگر اس دن کے کیا کہنے جب بطورِ میزبان مہمانوں کی آمد پر مہمان نوازی کرنا پڑتی ہے۔ اور ان چھٹیوں میں ہمیں اپنے موبائل سے دستبردار ہونا پرتا ہے۔ بس کیا کہیں یہ چھٹیاں تو ہمارے گھر والوں کے لئے نعمت بن کے اُترتی ہیں۔  ۔ چھٹیاں جبرِمسلسل کی طرح کاٹی ہیں جانے کس جرم کی پائی ہے سزا یاد نہیں سند س ہاشمی

##############################
https://web.facebook.com/idreesazaad/posts/10216640134982689
میری بیٹی کہتی ہے کہ ہم خدا کی مدد سے چل رہے ہیں کیونکہ ہم اپنی مدد آپ کے تحت چل رہے ہیں اور خدا نے کہا ہے کہ وہ صرف اس کی مدد کرتاہے جو اپنی مدد آپ کرتاہے۔

##############################
https://web.facebook.com/idreesazaad/posts/10215993319652710
استادِ محترم جنابِ جلیل عالی کی رہائش پر، زندہ لوگ کا چوالیسواں اجلاس

##############################
https://web.facebook.com/idreesazaad/posts/10215985163048800
ماشاءالله۔ اللّه آپ کی زندگی اور عزت میں اضافہ کرے۔ آمین۔

##############################
https://web.facebook.com/idreesazaad/posts/10215985160328732
جناب براہ کرم ویڈیو کا لنک دیجیے

##############################
https://web.facebook.com/idreesazaad/posts/10215985157368658
استادِ محترم جنابِ جلیل عالی کے ساتھ، ایک خوبصورت یاد

##############################
https://web.facebook.com/idreesazaad/posts/10216636213924665
ملے جو تم تو پہلی بار یوں لگا میں تم سے پہلے اِس جہاں میں تھا نہیں ادریس آزاد

##############################
https://web.facebook.com/idreesazaad/posts/10216629218629787
کچھ اس لیے بھی سحر ہونہیں سکی اب تک شب ِ وصال جو کالی سیاہ مانگی تھی ادریس آزاد

##############################
https://web.facebook.com/idreesazaad/posts/10216611644550446
یہ دِل روشن خیالی سے کہیں کالا نہ ہوجائے یہ سُورج کی طرف تکتا ہے نا بینا نہ ہوجائے بھروسہ کس قدر مشکل ہے بازارمحبت میں مسافر ڈرتا رہتا ہے کہیں دھوکا نہ ہوجائے رگوں میں شور کرتا ہے لہو، محسوس ہوتا ہے نگہ پربت نہ بن جائے یہ دل دریا نہ ہوجائے تُو پاس آئے تو خوشبُو یوں کرے رنگوں میں ڈھل جائے تجھے دیکھوں تو دِل ایسے کرے دیوانہ ہوجائے مجھے تم سے کہیں سچ مچ محبت ہی نہ ہوجائے نہیں ایسا نہ ہو! ایسا نہ ہو! ایسا نہ ہوجائے! وہ تیرا منترِ کُن آگیا ہے میرے ہاتھوں میں ادھورا یہ جہاں تیرا کہیں پورا نہ ہوجائے!! تمہیں ہونٹوں کی، آنکھوں کی وجہ سے چاہتاہوں میں محبت لفظ کے معنی سے دِ ل میلا نہ ہوجائے!! خدا سے عہد لے کر آئے تھے ہم دارِ فانی میں کہ جب تُو شمع ہوجائے تو دِل پروانہ ہوجائے زمیں تب تک اُسے اذن قبولیت نہیں دیتی ستارہ گر کے جب تک ریت کا ٹیلہ نہ ہوجائے ادریس آزاد

##############################
https://web.facebook.com/idreesazaad/posts/10216604261805882
آئن سٹائن کے بارے میں اقبال کا شعر، من چہ گویم از مقامِ آں حکیم نکتہ سنج کردہ زر دشتے ز نسل موسیؑ و ہارونؑ ظہور ترجمہ: میں اس دانا فلسفی کے مقام کے بارے میں کیا کہوں، یہ  تو گویا  موسیٰ  و ہارون کی  نسل (یعنی  یہودیوں) میں  زردشت کا ظہورہواہے۔

##############################
https://web.facebook.com/idreesazaad/posts/10216604246605502
’’آج کے مسلمانوں کی جہالت کا یہ عالم ہے کہ جو کچھ ایک بڑی حد تک خود ان کے تمدن سے برآمد ہوا وہ اسے بالکل غیر اسلامی تصور کرتے ہیں مثلاً اگر کسی مسلم حکیم کو یہ معلوم ہو کہ آئن سٹائن کے نظریہ سے کسی قدر ملتے جلتے خیالات پر اسلام کے سائنٹفک حلقوں میں سنجیدگی سے بحث و مباحثہ ہوتے تھے(مثلاً ابوالعالی کے ہاں جس کا ذکر ابن رشد نے کیا ہے)، تو آئن سٹائن کا موجودہ نظریہ ان کو اتنا اجنبی معلوم نہ ہو‘‘ علامہ اقبال

##############################
https://web.facebook.com/idreesazaad/posts/10216601046525502
بجتا رہتاہے مسلسل کسی بربط کی طرح کس کی دستک پہ لگا ہے مرا دروازۂ دِل ادریس آزاد

##############################
https://web.facebook.com/idreesazaad/posts/10216585488216554
’’یہی عجمی تصوف اور اس کے زیرِ اثر وحدت الوجود کی وہ غلط تعبیر جس سے ایک بے روک آزادروی او روسیع المشربی کو تحریک ہوتی ہے اور جس سے احکامِ شریعت کی حیثیت محض ظواہر کی رہ جاتی ہے۔ لہٰذا فرد اُن سے بے اعتنائی برتتا اور جماعت وحدتِ ادیان کے چکر میں اپنا تشخص کھوبیٹھتی ہے۔ اسلام ہی میں کوئی بات رہ جاتی ہے، نہ اُمتِ اسلامیہ کے جداگانہ وجود میں‘‘ علامہ اقبال ۔۔ بحوالہ: اقبال کے حضور، ص ۲۶۳

##############################
https://web.facebook.com/idreesazaad/posts/10216574157013281
دوام الحال من المحال

##############################
https://web.facebook.com/idreesazaad/posts/10216573361233387
آپ مامور یہاں سنگ اُٹھانے پہ رہے تادم ِ واپسیں ہم لوگ نشانے پہ رہے راستے سے ترے نظروں کو پرے کربھی لیا اشک کم بخت ترے چھوڑ کے جانے پہ رہے آنکھ کا کام ہے پل پل میں تکے راہ تری ذہن کا فرض ہے ہردم ترے آنے پہ رہے اب کوئی اپنےشب و روز بنانے ہونگے کون کب تک اِسی بیکار زمانے پہ رہے لے گیا چھین کے سُورج شبِ مہتاب کا رُوپ لوگ دن میں بھی اُسی خواب سہانے پہ رہے جس کہانی میں مرا ذکر کہیں پر بھی نہیں کیوں مرے نام کا عنوان فسانے پہ رہے؟ ایک حسرت ہے کہ آنکھیں ترے رستے پہ رہیں اور سماعت تری آواز بنانے پہ رہے آخر اِک دن تو اُٹھے گا یہ اگر سر ہے تو پھر، تب تلک خیر ہے محبوب کے شانے پہ رہے ادریس آزاد

##############################
https://web.facebook.com/idreesazaad/posts/10215927120597775
سنائی دی ہے جو دیوارودر سے آہٹ سی ہے چوکیدار کے چہرے پہ تلملاہٹ سی :) ادریس آزاد

##############################
https://web.facebook.com/idreesazaad/posts/10216520358988364
سائنس کا تخلیقی مطالعہ، ہماری اہم ضرورت ۔۔۔ یہ ترکیب یعنی ’’تخلیقی مطالعہ‘‘، یہ مجھے اپنے استادِ محترم جناب جلیل عالی کے اسباق کے دوران سیکھنے کو ملی۔ تخلیقی مطالعہ اُس مطالعے کو کہتے ہیں جس میں آپ کا ذہن سیکھنے کے ساتھ ساتھ تخلیقی عمل سے بھی گزررہا ہو۔ سیکھنے کے دوران کوئی طالب علم تخلیقی عمل سے کیسے گزرتاہے؟ یعنی وہ جب کوئی نکتۂ علمی جانتاہے تو اس کے اپنے ذہن میں اُس نکتۂ علمی سے نئے نئے نکات اور نئے نئے خیالات پیدا ہونے لگتے ہیں۔ ایسے خیالات کو اگر وہ مطالعہ کے بعد بھی یاد رکھے تو وقت کے ساتھ ساتھ اُن پر گاہے بگاہے سوچتا رہتا اور اُنہیں مزید صاف کرتا یا اُن میں اضافہ کرتارہتا ہے۔ ایسا طالب علم اپنے مطالعہ سے حقیقی فائدہ اُٹھاتاہے۔ وہ علم کے تسلسل، وسعت اور بہاؤ میں اضافے کا باعث بنتا ہے۔ جب کوئی طالب علم یا محقق علم کے تسلسل، وسعت یا بہاؤ میں اضافے کا باعث بن رہا ہو تو ہم کہتے ہیں کہ وہ علم کے بنیادی دھارے میں حصہ لے رہا ہے اور وہ نیا علم پیدا (Generate) کررہاہے۔  سائنس کی تمام تر ترقی ایسے ہی تخلیقی مطالعات کی مرہونِ منت ہے۔ گزشتہ سائنسدان کے کام کا تخلیقی مطالعہ کرنے والا شخص آئندہ کا سائنسدان کہلاتاہے۔ بعض اوقات یوں بھی ہوتاہے کہ تخلیقی مطالعہ کے دوران طالب علم کو ایسے آئیڈیاز آتے ہیں جو گزشتہ علم سے بہتر،زیادہ واضح اور اُسے ترقی دینے والے ہوتے ہیں۔ لیکن بعض اوقات یوں بھی ہوتاہے کہ تخلیقی مطالعہ کے دوران کسی طالب علم کی متخیلہ اسے کم بہتر، کم بامعنی اور کم درست خیالات کی طرف لے چلتی ہے۔ ایسا کرنے والا بھی علم کی خدمت ہی کررہاہوتا ہے۔ اس کی سب سے بڑی مثال ایتھر(Aether) کا تصور ہے۔ مائیکل سن اور مورلے کا خدا بھلا کرے، اُن کے تجربہ سے پہلے سائنسدانوں نے ایتھر کا جو تصورقائم کررکھاتھا وہ ایسے ہی کسی تخلیقی مطالعے کا نتیجہ تھا ۔ کتنی بڑی غلط فہمی تھی جو کتنے بڑے بڑے سائنسدانوں کے دماغوں میں کئی صدیوں تک سمائی رہی۔ الغرض اگر تخلیقی مطالعہ نہیں ہورہا تو اس کا مطلب ہے کہ سوچنے کے عمل پر پہرے بڑھ چکے ہیں۔ کھل کر سوچنا، ذہن بڑا کرنا، روشن خیال ہوجانا، سوچوں کو وسیع کرنا، جرأت سے سوچنا، سوال اُٹھانا، شک کرنا، اعتراض کرنا، ہرقسم کے خیال کا اظہار بے جھجک کرنا، یہ سارے اسباق جدید عہد کے جدید ترین اسباق ہیں۔یہ اسباق کسی ایک طبقہ کے لیے نہیں بنائےگئے۔ تمام انسانوں کے لیے بنائے گئے ہیں۔ ایک سائنس کے طالب علم کے لیے بھی۔ اُسے بھی کھل کر سوچناچاہیے! اسے بھی اپنے دماغ کا کینوس تھوڑا بڑاکرنا چاہیے! ذہن کے تالے کھول کر امکانات کی وسعت پر غورکرنا چاہیے! اس کا تو یہ فریضہ تھا۔ باقیوں کے لیے تو یہ ایک نصیحت تھی۔ لیکن افسوس کہ اسی نے اس فریضے کو نہ صرف بھلا دیا بلکہ متشدد ہوکر دوسرے کے سوچنے پر بھی انگشت نمائی شروع کردی۔ میری دانست میں تو امکانات کے لیے ذہن کے دروازے کھلے رکھنا ہی ایمان بالغیب ہے۔ جتنا بڑا ذہن ہوگا اتنے زیادہ امکانات کو خوش آمدید کہے گا۔ جتنا چھوٹا ذہن ہوگا اُتنے کم امکانات کی گنجائش ہوگی اس کے پاس۔ یہ امکانات والی بات کیسے ہے بھلا؟ مثلاً ۱۹۲۰ میں آپ ہوتے اور آپ سے کوئی کہتا کہ، آنے والے دور میں ایک چھوٹی سی چیز ہوگی جس میں ہم ایک دوسرے کے ساتھ ویڈیو کال ملا کر براہِ راست بات کرسکینگے تو اس وقت اگر آپ اُسے جواب دیتے کہ، ’’نہیں ایسا نہیں ہوسکتا‘‘، اس کا مطلب یہ ہوا کہ امکانات کے لیے آپ کے پاس گنجائش کم ہے۔ اور اگر آپ نے کہہ دیا، ہاں ایسا ہوسکتاہے، تو اس کا مطلب ہوا کہ امکانات کے لیے آپ کے ذہن میں زیادہ گنجائش ہے۔ ادریس آزاد

##############################
https://web.facebook.com/idreesazaad/posts/10216518685786535
پابندي تقدير کہ پابندي احکاميہ مسئلہ مشکل نہيں اے مرد خرد مند…See more

##############################
https://web.facebook.com/idreesazaad/posts/10216518522182445
ایک مذہبی دوست کی پوسٹ ’’احباب! توجہ فرمائیں! آج کل فیس بک پر ہرکوئی مذہب کا ماہر اورمفسرقران بناہواہے؟ جس کا جیسے جی چاہتاہے ویسے قران کا ترجمہ اور تشریح کرنے لگتاہے۔ جس حدیث کو ان کا دماغ تسلیم کرتاہے اسے قبول کرلیتے ہیں اور جس کو ان کا دماغ تسلیم نہیں کرتا اس سے انکار کردیتے ہیں۔ میرا سوال یہ ہے کہ کیا مذہب کا عالم ہرکوئی بن سکتاہے؟ کیا ہرکسی کو قرانی آیات یا عقائدِ اسلامی کی تشریح کرنے کا حق ہے؟ سند بھی کوئی چیز ہوتی ہے کہ نہیں؟ علمائے کرام بڑے بڑے مدارس سے فارغ التحصیل ہوتے ہیں تو عالم بنتے ہیں۔ ان کے پاس اسناد ہوتی ہیں اور وہ اتھارٹی ہوتے ہیں تب اُن کی بات میں وزن ہوتاہے۔ احباب! ہمیں مل کر سوچناچاہیے۔ کوئی لائحۂ عمل بنانا چاہیے کہ یوں فیس بک پر ہرایرا غیرا مذہب پر بات نہ کیا کرے اور اگر کوئی کرے تو ہمیں چاہیے کہ ہم اس کا تعاقب کریں! اسے غلط عقائد نہ پھیلانے دیں۔ اس طرح مذہب کا سارا امپریشن خراب ہورہاہے۔ ایک سائنسی دوست کی پوسٹ ’’احباب! توجہ فرمائیں! آج کل فیس بک پر ہرکوئی سائنس کا ماہر اورکوانٹم فزکس کا شارح بناہواہے؟ جس کا جیسے جی چاہتاہے ویسے کوانٹم کا معنی اور تشریح کرنے لگتاہے۔ جس تھیوری کو ان کا دماغ تسلیم کرتاہے اسے قبول کرلیتے ہیں اور جس کو ان کا دماغ تسلیم نہیں کرتا اس سے انکار کردیتے ہیں۔ میرا سوال یہ ہے کہ کیا سائنس کا عالم ہرکوئی بن سکتاہے؟ کیا ہرکسی کو سپیشل اورجنرل ریلیٹوٹی  یا کوانٹم فزکس کی تشریح کرنے کا حق ہے؟ سند بھی کوئی چیز ہوتی ہے کہ نہیں؟ سائنس دان بڑی بڑی یونیورسٹیوں سے فارغ التحصیل ہوتے ہیں تو سائنسدان بنتے ہیں۔ ان کے پاس ڈگریاں ہوتی ہیں اور وہ اتھارٹی ہوتے ہیں تب اُن کی بات میں وزن ہوتاہے۔ احباب! ہمیں مل کر سوچناچاہیے! کوئی لائحۂ عمل بنانا چاہیے کہ یوں فیس بک پر ہرایرا غیرا سائنس پر بات نہ کیا کرے اور اگر کوئی کرے تو ہمیں چاہیے کہ ہم اس کا تعاقب کریں! اسے غلط نظریات نہ پھیلانے دیں! اس طرح سائنس کا سارا امپریشن خراب ہورہاہے۔  یہ دونوں پوسٹیں فرضی ہیں۔ میرا مدعا فقط یہ ظاہر کرناہے کہ سائنس کا موجودہ نام نہاد طالب علم بعینہ وہی رویہ اختیار کرچکاہے جس پرپہلے اُسے خود اعتراض ہوا کرتاتھا۔ تو کیا ہم یہ کہہ سکتے ہیں کہ سائنس کا پاکستانی طالب علم یا ہرایسا طالب علم جس کا رویہ یہ ہے، وہ سائنس کو مذہب کی طرح پوجنے لگاہے؟ اس کے ہاں بھی بلاسفیمی کا تصور موجود ہے؟ وہ بھی اپنے مخصوص رنگ میں متشدد ہے؟  ادریس آزاد

##############################
https://web.facebook.com/idreesazaad/posts/10216516514532255
سائنس اور فلسفۂ سائنس پر محترم و مکرم برادرم نعمان علی خان صاحب کا ایک کمنٹ ۔۔۔۔۔۔۔۔۔۔۔۔۔۔۔۔۔۔۔ میں پہلے بھی یہ عرض کرتا رہا ہوں اور ایک بار پھر یہی کہتا ہوں کہ سائنسدان اور سائنس کے فلسفی کے درمیان جب تک فرق ۔ہیں کیا جائے گا، یہ جھگڑے پاکستانیوں کے بیچ یونہی چلتے رہیں گے۔ سائنس اور فلسفے کے درمیان یہ قضیہ سائنسدانوں نے نہیں گھڑھا۔ یہ قضیہ پیدا کرنے کے اصل ذمے دار "فلسفہ سائنس" کے ماہرین ہیں جن میں سے بیشتر خود سائنسدان نہیں لیکن جب بھی مابعدالطبیعیات پر حملہ کرتے ہیں تو یہ تاثر دیتے ہیں کہ فلسفے کے خلاف ان کا دعویٰ سائنسدانوں نے کیا ہے۔ سائنسدان تو بے چارے اپنی تحقیقات میں لگے ہوئے ہیں انہیں اس بات کا ہوش بھی نہیں کہ ان کے نام پر سائنس کے فلسفیوں نے دنیا میں کیسی نامعقول وارداتیں ڈالی ہوئی ہیں۔ آپ جنہیں سائنس کے طالب علم کہہ رہے ہیں، وہ دراصل انہی متعصب سائینسی فلسفیوں کے زیر اثر بھٹکائے ہوئے لوگ ہیں۔ یہ سائنسی فلسفی تو علمیات کے حوالے سے بھی ٹھیک طرح بات نہیں کر پاتے کیونکہ علمیات پر بات کرنے کیلیئے آپ کو سب سے پہلے اپنے بیسر تعصبات سے بلند ہونا پڑتا ہے جو ان بیچاروں کیلیئے ممکن نہیں۔ سو ان کیلئے سائنسی انکشافات، خصوصا" انیسویں صدی کے، کی بنیاد پر مابعدالطبیعیات کے فلسفے پر سطحی موشگافیاں کرنا آسان ہوتا ہے۔ یہ سائنسی فلسفی دراصل آج کے دور کے ماہرین علم کلام ہیں۔ جنہیں جدید سائنسی تحقیقات سے دور دور کا واسطہ نہیں۔ آپ جدید فزکس کے کسی بھی ریسرچ جرنل کو اٹھا لیں آپ کو ایک بالکل جدید " فلسفہ سائنس" نظر آئے گا جس کی اساس میں مسلسل یہ بات ثابت ہورہی ہے کہ یہ معروضی کائنات اور وجودیت نہ مادی ہے اور نہ ویسی حقیقی جیسی کہ ہمارے مادیت پرست اب تک سمجھتے رہے ہیں۔ آج کا سائنسدان جس مقام حیرت پر ہےاور اس کا اعتراف بھی کررہا ہے، اس مقام حیرت پر تو نہ کبھی کوئی فلسفی رہا اور نہ کوئی صوفی۔ سائنس کے فلسفیوں کا تو اس بابت ذکر ہی بے کار ہے۔ ان بے چاروں کو تو حیرت ہی نہیں ہوتی۔ جدید فلسفہ سائنس، پاکستانی فلاسفہ سائنس کی طرح انیسویں صدی کے اٹرنل مادے کی سائنس کا فلسفہ نہیں ہے۔ ہر وہ سائنسدان یا فلسفی جدید فلسفی, سائنس ہے جو سائنسدانوں اور فزیسسٹس کی پوسٹ آئنسٹائن سائنس کے نتائج پر علمی اور علمیاتی فکر کریں۔ اس اعتبار سے ادریس آزاد صاحب پاکستان کے معدودے چند ان فلاسفہ سائنس میں شامل ہیں جنہوں نے فلسفے، فزکس اور سائنس کے طلبا کو درست سائنسی فکر کی جانب راغب کیا ہے۔ حاسدین اور "سائنس کے ٹھیکیدار"، ادریس صاحب سے یہ کریڈٹ چھین سکتے ہیں نہیں۔ نعمان علی خان

##############################
https://web.facebook.com/idreesazaad/posts/10216711734572634
یوں ہے کہ پہلے پیار کا موقع نہیں مِلا پھر یوں ہوا کہ پیار کی عادت نہیں رہی ادریس آزاد

##############################
https://web.facebook.com/idreesazaad/posts/10216711643330353
❤ محبتاں سچیاں ❤

##############################
https://web.facebook.com/idreesazaad/posts/10216694332937604
اِک حسیں نے مری تقدیر بدل ڈالی ہے میں جسے چاند سمجھتا تھا ستارہ نکلا ادریس آزاد

##############################
https://web.facebook.com/idreesazaad/posts/10216694330057532
با این همه آن رنجِ شما گنجِ شما باد افسوس که بر گنجِ شما پرده شما یید رومی۔ دیوانِ شمس

##############################
https://web.facebook.com/idreesazaad/posts/10216684226724955
ماشاءاللہ سر اللہ پاک آپ کو سلامت رکھے

##############################
https://web.facebook.com/idreesazaad/posts/10216672926762463
کیا ہے یہ

##############################
https://web.facebook.com/idreesazaad/posts/10216669971648587
جس کے بغیر میں سرِ منزل کہیں نہ تھا میرے کسی سفر میں وہ بزدل کہیں نہ تھا تھیں دُورتک بچھی ہوئی بے داغ سِلوٹیں صحرا میں تا کراں کوئی بسمل کہیں نہ تھا وہ جس کی دسترس میں تھے میرے تمام راز میں اُس کے اعتماد میں شامِل کہیں نہ تھا نظروں کے ساتھ ہی کسی جانب نکل گیا پورے بدن میں ڈھونڈا مگر دِل کہیں نہ تھا خالی پڑے تھے سب مرے صندوق جرم کے اتنے برس میں عمر کا حاصل کہیں نہ تھا کچھ اس لیے بھی سرد تھا مقتل کا کاروبار مقتول دستیاب تھے قاتل کہیں نہ تھا آنکھوں میں اُس فرات کی آکر ٹھہر گیا جس بحر ِ بے کنار کا ساحل کہیں نہ تھا ادریس آزاد

##############################
https://web.facebook.com/idreesazaad/posts/10216669748683013
پہلے وہ اپنا حال بتاتا رہا مجھے پھر یوں ہوا کہ لوگ بتانے لگے مجھے ادریس آزاد

##############################
https://web.facebook.com/idreesazaad/posts/10211094030173535
’’شیطان نناوے دروازے نیکیوں کے خود کھولتاہے‘‘۔ امام ابنِ جوزی ۔۔۔۔۔۔۔۔۔۔۔۔۔۔۔۔ چند روز قبل ایک بہت ہی پیارے دوست جناب ضمیر حیدر کے ہمراہ نصف دن گزارنے کا موقع ملا۔ ضمیر حیدر بہت خوب بولتے ہیں۔ اتنا خوب کہ سننے والا سنتا ہی رہ جاتاہے اور سنتا ہی رہتاہے۔ اپنا ہی ایک تازہ واقعہ سناتے ہوئے انہوں نے ایک بڑی مزے کی بات بتائی، کہنے لگے، ’’ میرے ایک دوست ہیں جو بات کے بڑے دھنی ہیں۔ جوبات کہہ دیتے ہیں، جو وعدہ فرمالیتے ہیں، بس پھر کچھ ہوجائے وہ اس پر عمل کرکے ہی چھوڑتے ہیں۔ میرے سامنے ایک دن انہوں نے وعدہ کیاکہ آئندہ نماز بالکل نہیں چھوڑونگا۔ میں نے جونہی سنا یقین کرلیا کہ یہ صاحب ایسا کہہ رہے ہیں تو اب یہ ضرور نماز کبھی نہ ترک کریں گے۔ لگ بھگ تین ماہ بعد جب ان سے ملاقات ہوئی تو میں نے مارے تجسس کے پوچھ بھی لیا، ’جناب! سنائیں! نماز کا کیا حال چل رہاہے؟‘ وہ بڑے جذبے کے ساتھ بولے، ’ارے نماز تو خیر کیا چھوڑنا تھی، جب کہہ دیا سو کہہ دیا اور اب تک پڑھ رہاہوں، لیکن بات یہ ہے کہ میں نے تو ایک اور ترقی بھی کرلی ہے‘، مجھے بڑا تجسس ہوا کہ وہ کیا ترقی ہوگی؟ میں نے فوراً پوچھا، ’وہ کیا؟‘، فرمانے لگے، ’بات یوں ہے کہ جب بھی میں نماز کے لیے کھڑا ہوتا تھا تو شیطان آجاتا اور مجھے تنگ کرتا۔ اتنا ستاتا کہ کئی بار میں نماز توڑ کر دوبارہ شروع کرتا۔  آخر ایک دن یوں ہوا کہ میں نے تکبیر باندھی ہی تھی کہ پھر شیطان آگیا۔ میں بھی طیش میں آگیا، میں نے فوراً نماز توڑی اور اپنے سامنے موجود کسی ان دیکھے شیطان کی طرف اُنگلی کرکے کہا، ’اوئے شیطان خبیث! تیری ایسی کی تیسی! تُو اگر آج کے بعد میری نماز میں آیا نا تو پھر ۔۔۔۔۔۔۔۔۔۔ (سوری یہاں تھوڑی سی ’’خادمانہ‘‘ قسم کی زبان ہے)۔ خیر! تو پھر اس کے بعد وہ دن گیا اور آج کا دن آیا، شیطان میری نماز میں دخل نہ دے سکا‘‘ ضمیر حیدر نے یہاں تک واقعہ سنایا اور پھر میری طرف نہایت پُرشوق نظروں سے دیکھنے لگے۔ میں نے دل میں سوچا! بات تو اتنی بڑی نہیں ہے لیکن ضمیر بھائی کو داد کی ضرورت ہے تو میں بے مروتی تو نہ کروں نا! سو میں نے جواب میں کہہ دیا،  ’’واہ واہ وا۔ ضمیر بھائی! آپ کے دوست نے کمال کردیا۔ شیطان کو ہی شکست دے دی۔ ماشااللہ‘‘ ضمیر حیدر جو دراصل داد طلب نظروں سے مجھے دیکھ ہی نہ رہے تھے بلکہ میرا ریسپانس دیکھنا چاہتے تھے، کھلکھلا کر ہنسے۔ پھر کہنے لگے، ’’عین یہی ردِ عمل میرا بھی تھا۔ یہ واقعہ سن کر۔ لیکن جب میں نے یہ واقعہ ایک بزرگ کو سنایا۔ ۔ ۔ ۔ ۔ ‘‘ یہاں ضمیر حیدر نے رک کر باقاعدہ کہا کہ، ’’ایک ایسے بزرگ کو جو میری نظر میں سچ مچ کے ولی ہیں‘‘ خیر ضمیر حیدر نے دوبارہ بات شروع کی، ’’جب یہ واقعہ میں نے ایک بزرگ کو سنایا تو ان کے منہ سے بے اختیار نکلا، ’استغفراللہ‘، اس سے تو اچھا تھا وہ بے نمازی ہی رہتا۔ اللہ ایسی کیفیت سے پناہ دے‘‘ ضمیر حیدر نے بڑے جوش کےساتھ میری طرف دیکھتے ہوئے کہا، ’’ادریس صاحب! ابن جوزی نے تلبیس ابلیس میں لکھاہے کہ، ’شیطان انسان کے لیے نیکیوں کے نناوے دروازے خود کھولتاہے تاکہ اسے کشاں کشاں سوویں دروازے تک لاسکے‘‘ گویا شیطان خود اس شخص سے نماز پڑھوا رہا تھا۔ اُسے اس مقام تک لانے کے لیے جب وہ اپنے نمازی ہونے پر اتنا نازاں ہوجائے کہ ۔۔۔۔۔۔ (باقی تو آپ جانتے ہیں) بے شک کتنے ہی نمازی ہیں جو بے نمازیوں کو نفرت اور حقارت کی نظر سے دیکھتے ہیں۔ امام ابن جوزیؒ کے خیال کو مدنظر رکھا جائےتو معلوم ہوتاہے کہ ان کے نماز پڑھنے سے تو ان کا نماز نہ پڑھنا ہی بہتر تھا۔  ادریس آزاد

##############################
https://web.facebook.com/idreesazaad/posts/10216189909687338
’’شیطان نناوے دروازے نیکیوں کے خود کھولتاہے‘‘۔ امام ابنِ جوزی ۔۔۔۔۔۔۔۔۔۔۔۔۔۔۔۔ چند روز قبل ایک بہت ہی پیارے دوست جناب ضمیر حیدر کے ہمراہ نصف دن گزارنے کا موقع م...لا۔ ضمیر حیدر بہت خوب بولتے ہیں۔ اتنا خوب کہ سننے والا سنتا ہی رہ جاتاہے اور سنتا ہی رہتاہے۔ اپنا ہی ایک تازہ واقعہ سناتے ہوئے انہوں نے ایک بڑی مزے کی بات بتائی، کہنے لگے، ’’ میرے ایک دوست ہیں جو بات کے بڑے دھنی ہیں۔ جوبات کہہ دیتے ہیں، جو وعدہ فرمالیتے ہیں، بس پھر کچھ ہوجائے وہ اس پر عمل کرکے ہی چھوڑتے ہیں۔ میرے سامنے ایک دن انہوں نے وعدہ کیاکہ آئندہ نماز بالکل نہیں چھوڑونگا۔ میں نے جونہی سنا یقین کرلیا کہ یہ صاحب ایسا کہہ رہے ہیں تو اب یہ ضرور نماز کبھی نہ ترک کریں گے۔ لگ بھگ تین ماہ بعد جب ان سے ملاقات ہوئی تو میں نے مارے تجسس کے پوچھ بھی لیا، ’جناب! سنائیں! نماز کا کیا حال چل رہاہے؟‘ وہ بڑے جذبے کے ساتھ بولے، ’ارے نماز تو خیر کیا چھوڑنا تھی، جب کہہ دیا سو کہہ دیا اور اب تک پڑھ رہاہوں، لیکن بات یہ ہے کہ میں نے تو ایک اور ترقی بھی کرلی ہے‘، مجھے بڑا تجسس ہوا کہ وہ کیا ترقی ہوگی؟ میں نے فوراً پوچھا، ’وہ کیا؟‘، فرمانے لگے، ’بات یوں ہے کہ جب بھی میں نماز کے لیے کھڑا ہوتا تھا تو شیطان آجاتا اور مجھے تنگ کرتا۔ اتنا ستاتا کہ کئی بار میں نماز توڑ کر دوبارہ شروع کرتا۔  آخر ایک دن یوں ہوا کہ میں نے تکبیر باندھی ہی تھی کہ پھر شیطان آگیا۔ میں بھی طیش میں آگیا، میں نے فوراً نماز توڑی اور اپنے سامنے موجود کسی ان دیکھے شیطان کی طرف اُنگلی کرکے کہا، ’اوئے شیطان خبیث! تیری ایسی کی تیسی! تُو اگر آج کے بعد میری نماز میں آیا نا تو پھر ۔۔۔۔۔۔۔۔۔۔ (سوری یہاں تھوڑی سی ’’خادمانہ‘‘ قسم کی زبان ہے)۔ خیر! تو پھر اس کے بعد وہ دن گیا اور آج کا دن آیا، شیطان میری نماز میں دخل نہ دے سکا‘‘ ضمیر حیدر نے یہاں تک واقعہ سنایا اور پھر میری طرف نہایت پُرشوق نظروں سے دیکھنے لگے۔ میں نے دل میں سوچا! بات تو اتنی بڑی نہیں ہے لیکن ضمیر بھائی کو داد کی ضرورت ہے تو میں بے مروتی تو نہ کروں نا! سو میں نے جواب میں کہہ دیا،  ’’واہ واہ وا۔ ضمیر بھائی! آپ کے دوست نے کمال کردیا۔ شیطان کو ہی شکست دے دی۔ ماشااللہ‘‘ ضمیر حیدر جو دراصل داد طلب نظروں سے مجھے دیکھ ہی نہ رہے تھے بلکہ میرا ریسپانس دیکھنا چاہتے تھے، کھلکھلا کر ہنسے۔ پھر کہنے لگے، ’’عین یہی ردِ عمل میرا بھی تھا۔ یہ واقعہ سن کر۔ لیکن جب میں نے یہ واقعہ ایک بزرگ کو سنایا۔ ۔ ۔ ۔ ۔ ‘‘ یہاں ضمیر حیدر نے رک کر باقاعدہ کہا کہ، ’’ایک ایسے بزرگ کو جو میری نظر میں سچ مچ کے ولی ہیں‘‘ خیر ضمیر حیدر نے دوبارہ بات شروع کی، ’’جب یہ واقعہ میں نے ایک بزرگ کو سنایا تو ان کے منہ سے بے اختیار نکلا، ’استغفراللہ‘، اس سے تو اچھا تھا وہ بے نمازی ہی رہتا۔ اللہ ایسی کیفیت سے پناہ دے‘‘ ضمیر حیدر نے بڑے جوش کےساتھ میری طرف دیکھتے ہوئے کہا، ’’ادریس صاحب! ابن جوزی نے تلبیس ابلیس میں لکھاہے کہ، ’شیطان انسان کے لیے نیکیوں کے نناوے دروازے خود کھولتاہے تاکہ اسے کشاں کشاں سوویں دروازے تک لاسکے‘‘ گویا شیطان خود اس شخص سے نماز پڑھوا رہا تھا۔ اُسے اس مقام تک لانے کے لیے جب وہ اپنے نمازی ہونے پر اتنا نازاں ہوجائے کہ ۔۔۔۔۔۔ (باقی تو آپ جانتے ہیں) بے شک کتنے ہی نمازی ہیں جو بے نمازیوں کو نفرت اور حقارت کی نظر سے دیکھتے ہیں۔ امام ابن جوزیؒ کے خیال کو مدنظر رکھا جائےتو معلوم ہوتاہے کہ ان کے نماز پڑھنے سے تو ان کا نماز نہ پڑھنا ہی بہتر تھا۔  ادریس آزاد See more

##############################
https://web.facebook.com/idreesazaad/posts/10216179148458314
بھٹو صاحب نے وائی ایم سی اے ہال لاہور میں تقریر کرتے ہوئے کہا" میں نے جنوبی ایشیا میں اشتراکیت کو روکنے میں سی آئی اے سے زیادہ بڑا کام کیا ہے" یہ تقریر میں نے مال روڈ پر سامعین کی بھیڑ میں کھڑے ہو کر انیس سو انہتر ،ستر میں خود سنی۔ جلیل عالی

##############################
https://web.facebook.com/idreesazaad/posts/10216179137618043
دل بھلے دھڑکے، بھلے پھڑکےکوئی شکوہ نہیں روز و شب آنسو پِیوں، یہ آنکھ یوں پیاسی نہ ہو ادریس آزاد

##############################
https://web.facebook.com/idreesazaad/posts/10216164805059738
آپ نے طلعت کو کبھی ویڈیو میں نہ دیکھاہوگا۔ کم ازکم میں نے تو ہمیشہ ہی فقط آواز سنی طلعت کی۔ یا زیادہ سے زیادہ تصویریں دیکھیں۔  تھینکس ٹو اپلوڈر آف دہ ویڈیو 

##############################
https://web.facebook.com/idreesazaad/posts/10205506045357407
امریکہ کا جنگی جُنون اور دنیا کا مستقبل ۔۔۔۔۔۔۔۔۔۔۔۔۔۔۔ امریکہ کو جنگیں لڑنے کےلیےاپنے مُلک سے نکلے ہوئے (دوسال کم) ایک صدی ہوگئی ہے۔ آج سے سوسال پہلے امریکی افواج پہلی جنگِ عظیم میں شرکت کے لیے اپنے گھر سے نکلی تھیں۔ اعدادوشمار کے مطابق پہلی جنگ ِ عظیم کے دوران امریکہ نے چالیس لاکھ سپاہی روانہ کیے۔ ایک لاکھ دس ہزار مارے گئے جن میں سے 43,000 صرف انفلوئنزا سے ہلاک ہوئے۔ اس جنگ کے نتیجہ میں خلافتِ عثمانیہ کا خاتمہ عمل میں آیا اور یورپ میں نئے ملک بسائے گئے۔ ایک صدی سے امریکی فوجی گھر واپس نہیں گئے۔ کشورکشائی کی ہوس نے اِس نئے اور تروتازہ براعظم کو گزشتہ ایک سو سال سے دوسروں کی زمینیں چھیننے کے لیے دیوانہ بنا رکھا ہے۔ اس دوران دوسری جنگِ عظیم میں امریکہ نے جاپان کے دو شہروں ہیروشیما اور ناگاساکی پر ایٹم بم گرا کر آن ِ واحد میں لاکھوں بے گناہ شہریوں کے قتل کا سہرا بھی اپنے سر باندھا۔ پہلی جنگِ عظیم میں کُل ڈیڑھ کروڑ اور دوسری جنگِ عظیم صرف کُل چھ کروڑ انسانوں کی جانیں ضائع ہوئیں۔  ویتنام سے لے کر عراق تک اور تاحال۔۔۔۔۔۔۔۔۔ امریکی فوج اپنے وطن سے دور دوسروں کی سرزمینوں پر کھارہی ہے، پی رہی ہے، وہاں کے لوگوں کو قتل کررہی ہے، وہاں کی زمینوں سے معدنیات نکال رہی ہے اوروہاں کے لوگوں کی عزتِ نفس، اقدار، ثقافتوں اور فنون کے سرمایہ جات کو پامال کررہی ہے۔  امریکہ دنیا کا واحد ملک ہے جو اتنے طویل عرصہ سے دوسروں کی سرزمینوں پر صرف قابض ہی نہیں مسلسل جنگ کررہا ہے۔ اس ایک صدی کی ماراماری نے دنیا بھر کے بیشتر ملکوں کو امریکی کالونیوں میں بدل دیا ہے۔ ان کالونیوں میں زیادہ تر مسلم ممالک شامل ہیں۔ گزشتہ صدی کے اول نصف بلکہ اول ثلث تک امریکی عوام کو یہ بتایا گیا کہ چونکہ اُنہیں دہریوں (کمیونسٹوں) سے خطرہ لاحق ہے اِس لیے یہ جنگیں جائز قرار دی جائیں اور گزشتہ صدی کے آخری ربع سے لے کر اب تک امریکی شہریوں کو یہ یقین دلایا گیا ہے کہ چونکہ مسلمانوں کی وجہ سے ان کی زندگیاں خطرے میں ہیں اِس لیے امریکی جنگوں کو جائز قرار دیا جائے۔ انسانی تاریخ میں کوئی ملک اتنی طویل مدت کے لیے دوسرے ممالک پر حملہ آور نہیں رہا۔ ماضی میں جن طاقتوں نے دنیا کو روندنے کی کوشش کی ہے اُن میں سائرس اور سکندر سے لے کر مسلمان سلطانوں اور پھر برطانیہ تک ۔۔۔۔۔۔۔ کسی بھی قوم کی فوج اتنا طویل عرصہ وطن بدر نہیں رہی۔ دور حاضر میں روس افغانستان میں گھُس آیا تھا لیکن جلد واپس چلا گیا۔ عراق نے کویت پر قبضہ کرلیا تھا لیکن فوراً واپس چلا گیا۔ پاکستان کبھی کسی ملک پر قابض نہیں ہوا۔ ہمیں کسی کی زمیں چھیننے کا شوق نہیں ہمیں تو اپنی زمیں پر ہلوں کی حاجت ہے ساحر لدھیانوی  لیکن پاکستان کو اپنے ہی ملک میں کئی بیرونی جنگیں لڑنا پڑیں جن میں سب سے بڑی امریکی جنگ ہے جسے چارلی ولسن وار بھی کہتے ہیں جو پاکستان نے روس کے خلاف لڑی۔ انڈیا کے ساتھ پاکستانی جنگیں زیادہ تر ’’ڈرامہ وارز‘‘ تھیں۔ دونوں ممالک کی فوجوں کو زندہ و پائندہ رکھنے کے لیے وقفے وقفے سے چند جنگیں ہوئی جن میں زیادہ ترجنگوں میں امریکی مفادات یعنی اسلحہ کی فروخت ہی ان جنگوں کے بنیادی اسباب تھے۔ اکہتر میں بنگال کی علحیدگی ایک بڑی ڈرامہ جنگ تھی جو کسی بڑے ہدایت کار نے کئی سال پہلے لکھی اور بہت محنت سے فلمائی گئی تھی۔ اس موضوع پر مزید معلومات کےلیے ارشاداحمد حقانی مرحوم کے بعض کالم بہت کارآمد ہے۔ اس میں کچھ شک نہیں کہ جب اسلام آیا تو یہود نے اسے ناپسند کیا۔ پھر جب مسلمانوں نے بیت المقدس فتح کیا تو یہود نے مسلمانوں کے لیے اپنے دل میں بڑی شدید دشمنی اور ضِد پال لی۔ لیکن یہ بھی تاریخ سے ثابت ہے کہ یہودیوں کے ساتھ مسلمانوں کے تعلقات، فلسطین میں ان کی دوبارہ آباد کاری سے پہلے کبھی خراب نہیں رہے۔ بوعلی سینا جیسے لبرل فلسفی کے مدرسہ میں یہودی طالب علم تو پڑھ سکتے تھے لیکن عیسائیوں کے لیے داخلہ ممنوع تھا۔ پاکستان بننے سے پہلے ’’مسلمان یہود دشمنی‘‘ کے عنصر سے امت ِ مسلمہ واقف نہیں تھی۔ روسی آزاد ریاستوں میں اب بھی مسلمان یہودی بھائی بھائی بن کر رہتے ہیں۔ اور ہمیشہ سے عیسائیوں کو مشرک لیکن یہود کو مسلمانوں کی طرح توحید پرست سمجھا جاتارہاہے۔ مسلمانوں کی تاریخ میں بھی عیسائیوں کے ساتھ جنگوں کا طویل سلسلہ ہے لیکن یہود کے ساتھ دشمنی کی بجائے اچھے تعلقات کی بے شمار داستانیں موجود ہیں۔ ’’یہود سازشی ہیں‘‘۔۔۔ یہ الزام مسلمانوں کا نہیں بلکہ عیسائیوں کا لگایا ہوا ہے اور فی زمانہ بھی پوری عیسائی دنیا بلکہ امریکہ تک میں، یہودیوں کو پسند نہیں کیا جاتا۔  عام شواہد سے ثابت کیا جاتا ہے کہ ’’فرنگ کی رگِ جاں پنجۂ یہود میں ہے‘‘ اور ایسا کہتے وقت ، امریکہ کو بھی فرنگ سمجھ لیا جاتاہے۔ میری دانست میں ایسا سمجھنا کچھ زیادہ غلط بھی نہیں کیونکہ بقول مارکس انسان کا بنیادی مسئلہ معیشت ہے اور یہود نے بقول اقبال ’’ہمیشہ اپنی معاشی حالت کو دِگرگوں ہونے سے بچائے رکھا اور دنیا کی بڑی طاقتوں کو اپنا مقروض بنا کر سرمائے پر ہمیشہ قابض رہے۔ اِس لیے صدیوں تک بے گھر رہنے کے باوجود بھی بچ گئے جبکہ کسی قوم کا بے گھری کی حالت میں باقی رہ جانا ناممکنات میں سے ہے‘‘۔  گزشتہ دنوں ’’پٹروڈالر‘‘ کے عنوان سے ایک ویڈیو بہت مشہور ہوئی جس میں یہ بتایا گیا کہ قذافی اور صدام کو مروانے کا اصل مقصد ہی یہی تھا کہ انہوں نے اَب آکر تیل کے پیسے ڈالر میں لینے  کی بجائے ’’یورو‘‘ یا سونے کی صورت میں وصول کرنے کی تحریک چلا رکھی تھی۔ سعودیہ کو تو ڈالرز سے کوئی انکار نہیں، یہ جانتے ہوئے بھی کہ وہ محض کاغذ کے ٹکڑے ہیں اور ڈالر واحد ایسی کرنسی ہے جس کا کوئی زر مبادلہ نہیں۔ اسی ویڈیو میں بتایا گیا کہ ڈالر امریکی حکومت نہیں چھاپتی بلکہ کوئی پرائیویٹ کمپنی چھاپتی ہے اور خود امریکی حکومت بھی اس کمپنی کی محتاج رہتی ہے۔  اگر وہ پرائیویٹ کمپنی جو ڈالر چھاپتی ہے یہودی ہے اور یہ ساری بات سچ ہے تو پھر اس تمام تر گفتگو سے یہ ثابت ہوتاہے کہ امریکہ جو ایک سو سال سے جنگ پر نکلا ہوا ہے یہود کی جنگ لڑ رہا ہے اور ہر اس قوم کے خلاف لڑ رہا ہے جس نے یہود کو ماضی میں نقصان پہنچایا یا اُن کے لیے مستقبل میں خطرہ ہوسکتی ہے۔ یوں گویا یہ ایک انتقامی جنگ ہے جو صدیوں کے دُکھوں کا بدلہ لینے کے لیے لڑی جارہی ہے اِس لیے اتنی طویل ہوگئی۔ جن لوگوں نے ہالی ووڈ کی مشہور فلم میٹرکس دیکھ رکھی ہے وہ جانتے ہیں کہ میٹرکس ایک ایسا قید خانہ ہے جہاں سب لوگ سوئے ہوئے ہیں اور خواب دیکھ رہے ہیں۔ اس خواب میں وہ دیکھ رہے ہیں کہ وہ سب اپنی اپنی جگہ خوب دنیاداری کی زندگی جی رہے ہیں۔ میٹرکس سے آزاد ہوجانے والے انسانوں کو جس شہر میں جمع کیا جارہا ہے اس کا نام زایان ہے۔ زایان وہی نام ہے جو یہود اپنے اُس شہر کے لیے استعمال کرتے ہیں جہاں مسیحا نمودار ہوگا جس کا انتظار مذہبی یہودیوں کو اُس سے کہیں زیادہ ہے جتنا ہمیں مہدی کا ہے۔ میٹرکس میں دیگر اصطلاحات بھی تمام کی تمام عہدنامہ قدیم سے لی گئی ہیں اور عبرانی خیالات کی ترجمانی کرتی ہیں۔ اس فلم میں پوری دنیا کے انسانوں کو سوئے ہوئے اور بے خبر لوگوں کے طور پر دکھایا گیا ہے اور زایان کے شہریوں کو جاگے ہوئے اوربیدار لوگوں کے طور پر۔ ان جاگے ہوئے اور بیدار لوگوں نے ہی فیصلہ کرنا ہوتاہے کہ سوئے ہوئے اور اور بے خبر لوگوں میں سے کون کون اس قابل ہے کہ اُسے جگا دیا جائے اور اپنے ساتھ ملا لیا جائے۔ زایان کی انتظامیہ وقت کے ساتھ ساتھ ایسے لوگوں کو میٹرکس سے نکالتی رہتی ہے جو صلاحیتوں اور ذہانتوں میں بے مثال ہوں۔ فلم کا ہیرو ’’نی او‘‘ بھی انہی سوئے ہوئے اور بے خبر لوگوں میں سے ایک ہے جسے  زایان کا ایک فوجی جرنیل مارفیَس جگا دیتاہے اور میٹرکس سے باہر نکال لاتاہے۔ وہی بالآخر مسیحا ثابت ہوتاہے۔ عظیم تراسرائیل کا ایک منصوبہ ہم بھی بچپن سے سنتے آرہے ہیں۔ تاریخ میں بھی اِس تصور کے واضح ثبوت اور شواہد موجود ہیں کہ یہود نے پوری دنیا پر حکمرانی کا خواب دیکھا۔ قران نے بھی ہمیں کئی بار بتایا کہ یہود کبھی تمام جہانوں پر افضل و برتر رہے ہیں۔ کسی آیت سے یہ ثابت نہیں ہوتا کہ یہ برتری اب اُن سے چھین لی گئی ہے اور انہیں ماضی میں تباہ ہوجانے والی قوموں کی طرح تباہ و برباد اور رسوا کردیا گیا ہے۔ ہر آیت فقط اس طرح کہ ہے کہ ’’یاد کرو اے بنی اسرائیل! ہم نے تمہیں عالمین(تمام دنیاؤں) پر فضیلت دی‘‘۔ چونکہ یہوود ایک قبیلہ اور ایک خاندان ہیں اس لیے یہ فضیلت ان کی اگلی نسلوں کو بھی یقیناً منتقل ہوتی رہی اور شاید اسی لیے مارکس اور آئن سٹائن جیسے ذہن بھی اسی قوم میں پیدا ہوئے۔  ایک بات تو طے ہے کہ دنیا پر حکمرانی ہمیشہ وہی کرتاہے جو طاقت میں سب سے زیادہ ہو۔ اور یہ بھی لگ بھگ طے ہی ہے کہ طاقت کسے کہتے ہیں؟  غرض امریکہ جو ایک صدی سے دوسروں کی زمینوں پر قابض ہو کر وہاں کی پرامن مملکتوں کو تاراج کرتا پھر رہا ہے اِس سلسلے کو کب تک جاری رکھ سکتاہے۔ اس بات کا تعین کرنا بہت مشکل ہے۔ یقیناً کچھ لوگ تو ضرور جانتے ہونگے کہ یہ سلسلہ کب تک جاری رہیگااور دنیا نے ابھی مزید کتنی جنگیں دیکھنی ہیں۔ کیا یہ سلسلہ اسلام کے خاتمے تک باقی رہیگا؟ کیا اسلام کو ختم کرلیا جاسکے گا؟ کیا مسلمان جو یہود کی طرح ایک قبیلہ اور ایک خاندان نہیں ہیں، اس قابل ہیں کہ سراوئیول آف دی فٹسٹ کی رُو سے خود کو بچا سکیں؟  ادریس آزاد

##############################
https://web.facebook.com/idreesazaad/posts/10216163599029588
امریکہ کا جنگی جُنون اور دنیا کا مستقبل ۔۔۔۔۔۔۔۔۔۔۔۔۔۔۔ امریکہ کو جنگیں لڑنے کےلیےاپنے مُلک سے نکلے ہوئے (دوسال کم) ایک صدی ہوگئی ہے۔ آج سے سوسال پہلے امریکی ا...فواج پہلی جنگِ عظیم میں شرکت کے لیے اپنے گھر سے نکلی تھیں۔ اعدادوشمار کے مطابق پہلی جنگ ِ عظیم کے دوران امریکہ نے چالیس لاکھ سپاہی روانہ کیے۔ ایک لاکھ دس ہزار مارے گئے جن میں سے 43,000 صرف انفلوئنزا سے ہلاک ہوئے۔ اس جنگ کے نتیجہ میں خلافتِ عثمانیہ کا خاتمہ عمل میں آیا اور یورپ میں نئے ملک بسائے گئے۔ ایک صدی سے امریکی فوجی گھر واپس نہیں گئے۔ کشورکشائی کی ہوس نے اِس نئے اور تروتازہ براعظم کو گزشتہ ایک سو سال سے دوسروں کی زمینیں چھیننے کے لیے دیوانہ بنا رکھا ہے۔ اس دوران دوسری جنگِ عظیم میں امریکہ نے جاپان کے دو شہروں ہیروشیما اور ناگاساکی پر ایٹم بم گرا کر آن ِ واحد میں لاکھوں بے گناہ شہریوں کے قتل کا سہرا بھی اپنے سر باندھا۔ پہلی جنگِ عظیم میں کُل ڈیڑھ کروڑ اور دوسری جنگِ عظیم صرف کُل چھ کروڑ انسانوں کی جانیں ضائع ہوئیں۔  ویتنام سے لے کر عراق تک اور تاحال۔۔۔۔۔۔۔۔۔ امریکی فوج اپنے وطن سے دور دوسروں کی سرزمینوں پر کھارہی ہے، پی رہی ہے، وہاں کے لوگوں کو قتل کررہی ہے، وہاں کی زمینوں سے معدنیات نکال رہی ہے اوروہاں کے لوگوں کی عزتِ نفس، اقدار، ثقافتوں اور فنون کے سرمایہ جات کو پامال کررہی ہے۔  امریکہ دنیا کا واحد ملک ہے جو اتنے طویل عرصہ سے دوسروں کی سرزمینوں پر صرف قابض ہی نہیں مسلسل جنگ کررہا ہے۔ اس ایک صدی کی ماراماری نے دنیا بھر کے بیشتر ملکوں کو امریکی کالونیوں میں بدل دیا ہے۔ ان کالونیوں میں زیادہ تر مسلم ممالک شامل ہیں۔ گزشتہ صدی کے اول نصف بلکہ اول ثلث تک امریکی عوام کو یہ بتایا گیا کہ چونکہ اُنہیں دہریوں (کمیونسٹوں) سے خطرہ لاحق ہے اِس لیے یہ جنگیں جائز قرار دی جائیں اور گزشتہ صدی کے آخری ربع سے لے کر اب تک امریکی شہریوں کو یہ یقین دلایا گیا ہے کہ چونکہ مسلمانوں کی وجہ سے ان کی زندگیاں خطرے میں ہیں اِس لیے امریکی جنگوں کو جائز قرار دیا جائے۔ انسانی تاریخ میں کوئی ملک اتنی طویل مدت کے لیے دوسرے ممالک پر حملہ آور نہیں رہا۔ ماضی میں جن طاقتوں نے دنیا کو روندنے کی کوشش کی ہے اُن میں سائرس اور سکندر سے لے کر مسلمان سلطانوں اور پھر برطانیہ تک ۔۔۔۔۔۔۔ کسی بھی قوم کی فوج اتنا طویل عرصہ وطن بدر نہیں رہی۔ دور حاضر میں روس افغانستان میں گھُس آیا تھا لیکن جلد واپس چلا گیا۔ عراق نے کویت پر قبضہ کرلیا تھا لیکن فوراً واپس چلا گیا۔ پاکستان کبھی کسی ملک پر قابض نہیں ہوا۔ ہمیں کسی کی زمیں چھیننے کا شوق نہیں ہمیں تو اپنی زمیں پر ہلوں کی حاجت ہے ساحر لدھیانوی  لیکن پاکستان کو اپنے ہی ملک میں کئی بیرونی جنگیں لڑنا پڑیں جن میں سب سے بڑی امریکی جنگ ہے جسے چارلی ولسن وار بھی کہتے ہیں جو پاکستان نے روس کے خلاف لڑی۔ انڈیا کے ساتھ پاکستانی جنگیں زیادہ تر ’’ڈرامہ وارز‘‘ تھیں۔ دونوں ممالک کی فوجوں کو زندہ و پائندہ رکھنے کے لیے وقفے وقفے سے چند جنگیں ہوئی جن میں زیادہ ترجنگوں میں امریکی مفادات یعنی اسلحہ کی فروخت ہی ان جنگوں کے بنیادی اسباب تھے۔ اکہتر میں بنگال کی علحیدگی ایک بڑی ڈرامہ جنگ تھی جو کسی بڑے ہدایت کار نے کئی سال پہلے لکھی اور بہت محنت سے فلمائی گئی تھی۔ اس موضوع پر مزید معلومات کےلیے ارشاداحمد حقانی مرحوم کے بعض کالم بہت کارآمد ہے۔ اس میں کچھ شک نہیں کہ جب اسلام آیا تو یہود نے اسے ناپسند کیا۔ پھر جب مسلمانوں نے بیت المقدس فتح کیا تو یہود نے مسلمانوں کے لیے اپنے دل میں بڑی شدید دشمنی اور ضِد پال لی۔ لیکن یہ بھی تاریخ سے ثابت ہے کہ یہودیوں کے ساتھ مسلمانوں کے تعلقات، فلسطین میں ان کی دوبارہ آباد کاری سے پہلے کبھی خراب نہیں رہے۔ بوعلی سینا جیسے لبرل فلسفی کے مدرسہ میں یہودی طالب علم تو پڑھ سکتے تھے لیکن عیسائیوں کے لیے داخلہ ممنوع تھا۔ پاکستان بننے سے پہلے ’’مسلمان یہود دشمنی‘‘ کے عنصر سے امت ِ مسلمہ واقف نہیں تھی۔ روسی آزاد ریاستوں میں اب بھی مسلمان یہودی بھائی بھائی بن کر رہتے ہیں۔ اور ہمیشہ سے عیسائیوں کو مشرک لیکن یہود کو مسلمانوں کی طرح توحید پرست سمجھا جاتارہاہے۔ مسلمانوں کی تاریخ میں بھی عیسائیوں کے ساتھ جنگوں کا طویل سلسلہ ہے لیکن یہود کے ساتھ دشمنی کی بجائے اچھے تعلقات کی بے شمار داستانیں موجود ہیں۔ ’’یہود سازشی ہیں‘‘۔۔۔ یہ الزام مسلمانوں کا نہیں بلکہ عیسائیوں کا لگایا ہوا ہے اور فی زمانہ بھی پوری عیسائی دنیا بلکہ امریکہ تک میں، یہودیوں کو پسند نہیں کیا جاتا۔  عام شواہد سے ثابت کیا جاتا ہے کہ ’’فرنگ کی رگِ جاں پنجۂ یہود میں ہے‘‘ اور ایسا کہتے وقت ، امریکہ کو بھی فرنگ سمجھ لیا جاتاہے۔ میری دانست میں ایسا سمجھنا کچھ زیادہ غلط بھی نہیں کیونکہ بقول مارکس انسان کا بنیادی مسئلہ معیشت ہے اور یہود نے بقول اقبال ’’ہمیشہ اپنی معاشی حالت کو دِگرگوں ہونے سے بچائے رکھا اور دنیا کی بڑی طاقتوں کو اپنا مقروض بنا کر سرمائے پر ہمیشہ قابض رہے۔ اِس لیے صدیوں تک بے گھر رہنے کے باوجود بھی بچ گئے جبکہ کسی قوم کا بے گھری کی حالت میں باقی رہ جانا ناممکنات میں سے ہے‘‘۔  گزشتہ دنوں ’’پٹروڈالر‘‘ کے عنوان سے ایک ویڈیو بہت مشہور ہوئی جس میں یہ بتایا گیا کہ قذافی اور صدام کو مروانے کا اصل مقصد ہی یہی تھا کہ انہوں نے اَب آکر تیل کے پیسے ڈالر میں لینے  کی بجائے ’’یورو‘‘ یا سونے کی صورت میں وصول کرنے کی تحریک چلا رکھی تھی۔ سعودیہ کو تو ڈالرز سے کوئی انکار نہیں، یہ جانتے ہوئے بھی کہ وہ محض کاغذ کے ٹکڑے ہیں اور ڈالر واحد ایسی کرنسی ہے جس کا کوئی زر مبادلہ نہیں۔ اسی ویڈیو میں بتایا گیا کہ ڈالر امریکی حکومت نہیں چھاپتی بلکہ کوئی پرائیویٹ کمپنی چھاپتی ہے اور خود امریکی حکومت بھی اس کمپنی کی محتاج رہتی ہے۔  اگر وہ پرائیویٹ کمپنی جو ڈالر چھاپتی ہے یہودی ہے اور یہ ساری بات سچ ہے تو پھر اس تمام تر گفتگو سے یہ ثابت ہوتاہے کہ امریکہ جو ایک سو سال سے جنگ پر نکلا ہوا ہے یہود کی جنگ لڑ رہا ہے اور ہر اس قوم کے خلاف لڑ رہا ہے جس نے یہود کو ماضی میں نقصان پہنچایا یا اُن کے لیے مستقبل میں خطرہ ہوسکتی ہے۔ یوں گویا یہ ایک انتقامی جنگ ہے جو صدیوں کے دُکھوں کا بدلہ لینے کے لیے لڑی جارہی ہے اِس لیے اتنی طویل ہوگئی۔ جن لوگوں نے ہالی ووڈ کی مشہور فلم میٹرکس دیکھ رکھی ہے وہ جانتے ہیں کہ میٹرکس ایک ایسا قید خانہ ہے جہاں سب لوگ سوئے ہوئے ہیں اور خواب دیکھ رہے ہیں۔ اس خواب میں وہ دیکھ رہے ہیں کہ وہ سب اپنی اپنی جگہ خوب دنیاداری کی زندگی جی رہے ہیں۔ میٹرکس سے آزاد ہوجانے والے انسانوں کو جس شہر میں جمع کیا جارہا ہے اس کا نام زایان ہے۔ زایان وہی نام ہے جو یہود اپنے اُس شہر کے لیے استعمال کرتے ہیں جہاں مسیحا نمودار ہوگا جس کا انتظار مذہبی یہودیوں کو اُس سے کہیں زیادہ ہے جتنا ہمیں مہدی کا ہے۔ میٹرکس میں دیگر اصطلاحات بھی تمام کی تمام عہدنامہ قدیم سے لی گئی ہیں اور عبرانی خیالات کی ترجمانی کرتی ہیں۔ اس فلم میں پوری دنیا کے انسانوں کو سوئے ہوئے اور بے خبر لوگوں کے طور پر دکھایا گیا ہے اور زایان کے شہریوں کو جاگے ہوئے اوربیدار لوگوں کے طور پر۔ ان جاگے ہوئے اور بیدار لوگوں نے ہی فیصلہ کرنا ہوتاہے کہ سوئے ہوئے اور اور بے خبر لوگوں میں سے کون کون اس قابل ہے کہ اُسے جگا دیا جائے اور اپنے ساتھ ملا لیا جائے۔ زایان کی انتظامیہ وقت کے ساتھ ساتھ ایسے لوگوں کو میٹرکس سے نکالتی رہتی ہے جو صلاحیتوں اور ذہانتوں میں بے مثال ہوں۔ فلم کا ہیرو ’’نی او‘‘ بھی انہی سوئے ہوئے اور بے خبر لوگوں میں سے ایک ہے جسے  زایان کا ایک فوجی جرنیل مارفیَس جگا دیتاہے اور میٹرکس سے باہر نکال لاتاہے۔ وہی بالآخر مسیحا ثابت ہوتاہے۔ عظیم تراسرائیل کا ایک منصوبہ ہم بھی بچپن سے سنتے آرہے ہیں۔ تاریخ میں بھی اِس تصور کے واضح ثبوت اور شواہد موجود ہیں کہ یہود نے پوری دنیا پر حکمرانی کا خواب دیکھا۔ قران نے بھی ہمیں کئی بار بتایا کہ یہود کبھی تمام جہانوں پر افضل و برتر رہے ہیں۔ کسی آیت سے یہ ثابت نہیں ہوتا کہ یہ برتری اب اُن سے چھین لی گئی ہے اور انہیں ماضی میں تباہ ہوجانے والی قوموں کی طرح تباہ و برباد اور رسوا کردیا گیا ہے۔ ہر آیت فقط اس طرح کہ ہے کہ ’’یاد کرو اے بنی اسرائیل! ہم نے تمہیں عالمین(تمام دنیاؤں) پر فضیلت دی‘‘۔ چونکہ یہوود ایک قبیلہ اور ایک خاندان ہیں اس لیے یہ فضیلت ان کی اگلی نسلوں کو بھی یقیناً منتقل ہوتی رہی اور شاید اسی لیے مارکس اور آئن سٹائن جیسے ذہن بھی اسی قوم میں پیدا ہوئے۔  ایک بات تو طے ہے کہ دنیا پر حکمرانی ہمیشہ وہی کرتاہے جو طاقت میں سب سے زیادہ ہو۔ اور یہ بھی لگ بھگ طے ہی ہے کہ طاقت کسے کہتے ہیں؟  غرض امریکہ جو ایک صدی سے دوسروں کی زمینوں پر قابض ہو کر وہاں کی پرامن مملکتوں کو تاراج کرتا پھر رہا ہے اِس سلسلے کو کب تک جاری رکھ سکتاہے۔ اس بات کا تعین کرنا بہت مشکل ہے۔ یقیناً کچھ لوگ تو ضرور جانتے ہونگے کہ یہ سلسلہ کب تک جاری رہیگااور دنیا نے ابھی مزید کتنی جنگیں دیکھنی ہیں۔ کیا یہ سلسلہ اسلام کے خاتمے تک باقی رہیگا؟ کیا اسلام کو ختم کرلیا جاسکے گا؟ کیا مسلمان جو یہود کی طرح ایک قبیلہ اور ایک خاندان نہیں ہیں، اس قابل ہیں کہ سراوئیول آف دی فٹسٹ کی رُو سے خود کو بچا سکیں؟  ادریس آزاد See more

##############################
https://web.facebook.com/idreesazaad/posts/10216123787954336
مذہب کے خلاف الحاد کا بلند بانگ مقدمہ، ایک رواں تبصرہ ۔۔۔ سچ تو یہ ہے کہ جتنا آرگومنٹ تھا عیسائیت کے خلاف، سارے کا سارا اُٹھا کر اسلام کے خلاف جڑدیاگیا۔مذہب اسلام کے خلاف آرگومنٹ کی ضرورت تھی تو نیا آرگومنٹ ڈیولپ کیا جاتا۔ پرانا آرگومنٹ کیوں استعمال کیا گیا اور وہ بھی جُوں کا تُوں؟پھر اسلام اورعیسائیت میں بہت کچھ فرق تھا۔مذہب ِ عیسائیت کے خلاف جو آرگومنٹ یورپ کے مذہب مخالفوں نے صدیوں کی محنت سے تیار کیاتھا، وہ فقط مذہبِ عیسائیت کی مخالفت کا کام ہی ٹھیک سے انجام دے سکتا تھا، نہ کہ مذہب اسلام کی مخالفت کا۔دورحاضر سے پہلے اسلام کے خلاف کسی بھی بیانیہ ساز کو کبھی کسی آرگومنٹ کی ضرورت پیش ہی نہ آئی تھی تو تاریخ میں ایسا کوئی آرگومنٹ موجود ہی نہیں ہے۔ عیسائیت کے خلاف تو ایسے کسی آرگومنٹ کی یورپ کے لوگوں کو شدید ضرورت رہی تھی۔ کوئی چیز یا کوئی تصور وہیں پیدا ہوگا جہاں اُس کی ضرورت ہوتی ہے۔یورپ کے لوگ تو اپنے مذہب کی شدت اور نارروا سلوک سے تنگ تھے۔ یورپ میں مذہب کے دور کو ڈارک ایجز کیوں کہاجاتاہے؟ فقط اِس لیے کہ وہاں مذہب کے نمائندوں نے طوفان مچا رکھاتھا۔ کتنی صدیوں تک یورپ میں مذہب کے نمائندوں نے باقاعدہ حکومت کی۔ چرچ جس کسی کو چاہتا بادشاہ بنادیتا اور جس کسی چاہتا آگ کے الاؤ میں جھونک دیتا۔ چرچ نے یورپ میں پورے ہزار سال تک ظلم و استبداد کی وہ داستانیں رقم کیں کہ یورپ میں مذہب کے خلاف فضا پیدا ہوجانا ضروری ہوگیا۔یورپ کے لگ بھگ سارے فلسفے مذہب کے ری ایکشن کے طورپر پیدا ہوئے۔اسلامی ممالک کی تاریخ تو بالکل بھی یورپ جیسی نہیں ہے۔ ۔۔ مکمل مضمون اِس لنک پر موجود ہے۔ https://www.facebook.com/idreesazad2/posts/3262075503834352

##############################
https://web.facebook.com/idreesazaad/posts/10216119973898987
نہیں، یہ تو خیر اہلِ عقل کی بے ایمانی ہے کہ وہ جلتے ہوئے قران پر برافروختہ مسلمانوں کو شدت پسند کہہ رہے ہیں۔ بے ایمانی اس لیے ہے کہ اگر اسی طرح کے پے درپے واقعات کسی اور مذہبی کتاب مثلاً انجیل، تورات، زبور، رامائن، مہابھارت، گیتا وغیرہ کے ساتھ بھی پیش آنا شروع ہوجائیں تو اُن مذاہب کے لوگ بھی ایسے ہی صبر نہ کرپائینگے۔ ملک چاہے امریکہ جیسا ہویا برطانیہ جیسا بائیبل کی پے درپے بے حُرمتی وہاں کے سادہ دل عیسائی برداشت نہیں کرپائیں گے۔ یہ طے شدہ امرہے۔ اس کا ایک ثبوت افغانستان میں طالبان کے ہاتھوں توڑے گئے  بدھا کے قدیم بُت ہیں، جن کے انہدام پر پوری دنیا میں عذاب آگیا تھا۔ لیکن ان کتابوں کو جلاکر دیگرمذاہب کے لوگوں کو دُکھ پہچانے کی سازش کرنے والے کردار ہی وجود نہیں رکھتے۔ مسلمان سازشیں سہنے میں تو ماہر ہیں لیکن سازشیں کرنے میں بالکل بُدھو ثابت ہوئے ہیں۔ چونکہ باقی مذاہب کے لوگوں کے خلاف بیانیہ تخلیق کرنا اور پھیلانا کسی کا مِشن ہی نہیں تو ان مذاہب کی کتابیں کیوں جلائیں جائیں گی۔ اور باقی دنیا کو کیسے معلوم ہوسکے گا کہ مسلمان زیادہ شدت پسند ہیں یا دیگر مذاہب۔ مذاہب کی بنیاد ہی جب ایمان اور ایمان کی دِل سے ہے تو پھر یہ کیسے ممکن ہے کہ کوئی مذہب عقلِ محض کے آگے گھٹنے ٹیک دے۔ یہ دور چونکہ الحاد کی طرف سے ہرمذہب کو شکست دینے کی، غلط فہمی کا دور ہے تو مذہب کا دشمن اپنا ٹارگٹ ایسے ہی مذہب کو بنائےگا جو اپنی بنیادوں میں سب سے مضبوط ہوگا۔ ادریس آزاد

##############################
https://web.facebook.com/idreesazaad/posts/10216117174549005
صبر سے ٹُوٹا ہوا، ضبط سے ہارا ہوا میں جتنا باقی بچا ہوں اُتنا تمہارا ہوا میں  پھول کھلتے گئے، بنتا گیا تن گُل دستہ دیکھتے دیکھتے زخموں سے  نظارہ ہوا میں عمربھردنیاکے ایندھن میں پکایا گیاہوں آپ کے   چاک سے ناپختہ اُتارا ہوا میں اب زمیں زاد مجھے دیکھ کے رہ دیکھتے ہیں اُونچا اُڑتا گیا اِتنا کہ ستارا ہوا میں چننے والوں کا بھلا ہو جو مجھے ڈھونڈ کے لائے ٹکڑے ٹکڑے کو مِلا کر ہی تو سارا ہوا میں زندگی ایک جواری کا گزارا ہوا پل اوراُس پل کے شبستان میں ہارا ہوا میں جب مرے دِل کا مچلتاہوا ارماں ہوئے آپ آپ کی جنبشِ اَبرُو کا اشارہ ہوا میں آپ کو دیکھ کے کافر ہوا تھا شُومیِ بخت آپ سے مل کے مسلمان   دوبارہ ہوا میں اب کسی لوحِ لحد کی طرح  مٹتا ہوا نقش اورپھر  حشر میں  اِک  نام پکارا  ہوا میں اپنی دیرینہ روایات کا سودا کرکے اپنے اجداد کی دولت کا خسارہ ہوا  میں سالہاسال نگاہوں  کے چلن سیکھے ہیں اب کہیں جاکے زمانے کو گوارا ہوا میں ادریس آزاد

##############################
https://web.facebook.com/idreesazaad/posts/10216116802379701
صبر سے ٹُوٹا ہوا، ضبط سے ہارا ہوا میں جتنا باقی بچا ہوں اُتنا تمہارا ہوا میں  ادریس آزاد

##############################
https://web.facebook.com/idreesazaad/posts/10216726845310393
تم جو رُوٹھے تو قیامت نے کہانی کردی لازوالی مری اِک آن میں فانی کردی راز کا رشتہ بجُز درد نہیں، محرم ِ راز! تُو نے ہر ہر رَگِ بے تاب سیانی کردی کتنا روشن تھا وہ مَن موہنا لہجہ تیرا وقت کی دُھول نے تصویر پرانی کردی تُو نے تنہائی اُچھالی کہ کِیا بزم کو دَشت چشم ِ جاں ہم نے جَلائی ہے کہ پانی کردی میں تو خوش بخت بنا پھرتا تھا لیکن تُونے ایک ناخن سے مری زائچہ خوانی کردی اِس تری بے خبری نے مری خوشیوں کی بجائے مری تقدیر فقط آئینہ دانی کردی اتنی لمبی تو نہیں تھی وہ بہت چھوٹی سی بات تُربتِ عشق پہ تُو نے جو نشانی کردی میں کمر خم چلا جاتا بخوشی سُوئے عدم شوقِ تہمت نے مرے ساتھ جوانی کردی ادریس آزاد

##############################
https://web.facebook.com/idreesazaad/posts/10216726841830306
اوناں کرنا اے دیدار سجن دا جنہاں اکھیاں سامبھ کے رکھیاں جعفرسائیں

##############################
https://web.facebook.com/idreesazaad/posts/10216726840430271
میں کمر خم چلا جاتا بخوشی سُوئے عدم شوقِ تہمت نے مرے ساتھ جوانی کردی ادریس آزاد

##############################
https://web.facebook.com/idreesazaad/posts/10216726838390220
وقت کا کون انتظار کرے چل زمانے کے ساتھ چلتے ہیں ادریس آزاد

##############################
https://web.facebook.com/idreesazaad/posts/10216719881816310
میں اُسے ڈھونڈ تو لونگا مگر اُس کے حق میں خود مرے سامنے آجائے تو اچھا ہوگا ادریس آزاد

##############################
https://web.facebook.com/idreesazaad/posts/10216719879416250
کھنڈر کھنڈر مرے زہد ِ جنوں کا شاہد ہے بہشت مانگی تھی لیکن تباہ مانگی تھی ادریس آزاد

##############################
https://web.facebook.com/idreesazaad/posts/10216719876336173
لوٹ آیا تو وہ اِک بات بہت پوچھتا تھا اس قدر وقت ملا، آپ بدل کیوں نہیں گئے؟ ادریس آزاد

##############################
https://web.facebook.com/idreesazaad/posts/10216719742292822
مرشد شادو آباد رہیں 💝💝💝💝💝

##############################
https://web.facebook.com/idreesazaad/posts/10216711751853066
چمن کی سیر بھی کافی رہی اَنا کے لیے صبا نے پھول کے بوسے، مجھے دِکھاکے لیے خدا کی ناؤ میں پتوار رکھ دیے گئے ہیں خوداِک خدا کے لیے، ایک ناخدا کے لیے کسی نے وقت پہ رتبے لیے، چلاکے ہوا کسی نے وقت میں رُتبے دیے جلا کے لیے اُس انبساط کا ہم کو ملا نہ عشر ِ عشیر مزے جو بچوں نے مِٹی کے گھر بنا کے لیے تمہاری آنکھیں جو دیکِھیں تو یہ خیال آیا کہیں تو کھڑکی کھلی ہے کوئی ہوا کے لیے ہمارا رہن سہن ہی دعائیہ سا ہے ہم اپنے ہاتھ اُٹھاتے نہیں دعا کے لیے نظامِ ظرف عجب فلسفے پہ چلتاہے جزا سزا کے لیے ہے، سزاجزاکےلیے جو پھول میں نے خریدے وہ اُس کے ہاتھ میں ہیں جوپھول اُس نے لیے، مجھ سے بھی چھپا کے لیے ادریس آزاد

##############################
https://web.facebook.com/idreesazaad/posts/10216711741572809
زمانہ بدستِ اقبال ۔۔۔۔۔۔۔۔۔۔۔۔۔۔ زمانہ، ذہن کی جھاڑی میں اٹکا ریشمی دھاگے کا کپڑا ہے کوئی خلّاق جولاہا، وہ جس نے ریشہ در ریشہ زمانے کو بُنا ہے، ذہن سے باہر نہیں بستا یہ میرے اپنے بے خوابی کے خوابوں کا کرشمہ ہے یہ سارے دائروں میں گھومتے دن رات آتا وقت، جاتا وقت استمرار کے آثار سے آراستہ شئے کا زمانے سے گزر یہ واقعے، یہ حادثے ہر ہر گھڑی، ہر پل کی ٹِک ٹِک اور سب معلول جن کی علّتیں ناقص دلیلِ کائناتی ہیں یہ سب ناظر نے سوچے ہیں یہ سب، ناظر نے سوچے ہیں کہ ایسے ہیں تو ایسے ہیں زمانہ، وہ زمانہ کون سا ہو گا؟ جہاں لمحات کے جامد تراشے تہہ بہ تہہ رکھے نہ ہوں بلکہ جہاں سے چوکھٹہ در چوکھٹہ سب چوکھٹے اِک ساتھ دِکھتے ہوں وہ بُعدِ خامسہ جس میں تسلسل کا تصور ختم ہو جاتا ہے جس میں، رنگ کو تصویر کی حاجت نہیں رہتی جہاں سے ہر جہاں پہلا جنم لے کر نکلتا ہے اور اس کے بعد جنموں کے جنم لیتا ہوا، دیتا ہوا راہِ تسلسل کھول دیتا ہے زمانِ قار کا یہ ساختہ پرداختہ جبروت قہقہری نہیں ہے نہیں ہے یہ، وگرنہ لوٹنا پڑتا وہیں پر لوٹنا پڑتا جہاں سے یہ تواتر اُس توَہّم میں بدلتا ہے جسے آواگَوَن کہنا مناسب ہے زمانِ استدام البتہ وہ دورانیہ ہے جس کی وسعت حاشیہ در حاشیہ پھیلے ہوئے آفاق میں تشکیل پاتی ہے جہاں سے زندگی آواز دیتی ہے جہانِ حرکت و غایت قیامت بن کے اُٹھتا ہے کوئی بِگ بینگ پھَٹتا، پُھولتا ہے سانس لیتا ہے میں دس ابعاد کے سارے فسانے کا لکھاری ہوں مجھے بے بُعد رہنا ہے مجھے بے بُعد رہ کر وقت کا سارا غبارہ پھاڑنا ہے وقت سے باہر نکلنا ہے زمانِ قار میں سُوئی چبھونی ہے مجھے خلّاقِ عالم کی تمنّائیں سمجھنی ہیں مجھے کچھ کائناتیں اور بھی تخلیق کرنی ہیں نئی الواح لکھنی ہیں نئے کاتب بٹھانے ہیں ضروری کام کرنے ہیں زمانے کے تواتر کی یہ سب ترتیب بس تھوڑی بدلنی ہے ادریس آزاد

##############################
https://web.facebook.com/idreesazaad/posts/10201273987518606
دورانیہ ۔۔۔۔۔۔۔۔۔۔۔۔۔۔۔۔۔ اُسے معلوم تھا کہ وہ ہرحال میں اُسے مار دینگے۔ کرسی میں بندھا، پھٹے ہونٹ، چھِلے گال، ٹوٹے جبڑے، سوجی آنکھیں، اکھڑے دانت، لہولہان چہرہ اور چھید چھید بدن۔ اُس کا پورا وجود تار تار تھا۔ وہ عقوبت میں خانے میں تھا اور اُسے مسلسل زدوکوب کیا جارہا تھا۔ بھوک، پیاس، گرمی، تنہائی، دکھ درداور تکلیفیں۔ پہلے پہل تو اُس کی چیخیں آسماں چیرتی رہیں لیکن پھر اُس نے اوپر کی طرف دیکھنا چھوڑدیا۔ چیخیں سسکیوں میں بدلیں اور آخر میں سسکیاں بھی فنا ہوگئیں۔ اب وہ انتظار میں تھا۔ اس اذیت کے خاتمے کا منتظر۔ کب وہ اُسے جان سے مار دیں۔ اب اس کے دل میں کوئی ڈر نہیں تھا۔ وہ جانتا تھا کہ اذیتیں دیں یا نہ دیں ۔۔۔۔۔۔۔۔۔۔وہ اُسے چھوڑنے والے نہیں تھے۔ اس عقوبت خانے سے واپسی کا کوئی راستہ نہیں تھا۔ تب اُس نے اُن کے سوالوں کے جواب دینا چھوڑدیے۔ وہ اور بھی برہم ہوگئے۔ کوڑوں کی آواز پہلے سے زیادہ شیشناگی ہوگئی۔ جہاں کوڑے کی نوک لگتی وہاں سے خون کا فوارا پھوٹ پڑتا۔ لیکن وہ اب مہربلب تھا۔ اُس نے فیصلہ کرلیا تھا۔ وہ جسم پر تو سہہ رہا تھا لیکن اندر سے اب وہ مطمئن ہوچکا تھا۔  ایک بار جب ان کے سردار نے اُس کے منہ پر طمانچہ مارا تو اس نے بدلے میں اُس کے چہرے تھوک دیا۔ آخ تھُوہ۔ اب وہ انہیں خود غصہ دلا رہا تھا۔ وہ جان چکا تھا کہ وہ جس قدر زیادہ اذیت دینگے اتنی جلدی وہ مرجائیگا۔ اسے یقین ہوچکا تھا کہ زندگی کے لیے لڑنا بے فائدہ ہوگا۔ صرف موت کی طرف تیزی سے بڑھنے کی کوشش ہی اُسے اس دردِ لازوال سے بچا سکتی تھی۔ اس نے تھُوکا تو سچ مچ وہی ہوا۔ سردار کی آنکھیں غصے سے لال ہوگئیں۔ اس نے اپنے گماشتوں سے کہا ۔۔۔۔۔۔۔۔۔ اسے مارو! اسے اور مارو! اسے اتنی اذیت دو کہ یہ پہلے دن کی طرح بِلبلا اُٹھے۔ میں اس کی چیخیں سننا چاہتاہوں۔ مجھے اس کی چیخیں سنواؤ! ۔ مگر کہاں؟؟ اب وہ چیخنے والا نہیں تھا۔ اب ہی تو اصل گُر اُس کے ہاتھ آیا تھا۔ وہ سہتا رہا۔ ہرضرب پر وہ خود کو نجات سے ایک لمحہ قریب محسوس کرتا اور اگلی بار پھر عقوب کار کے منہ پر تھوک دیتا۔ وہ پہلے سے بھی بپھر کر آگے بڑھتے۔  پھر اُس نے انہیں گالیاں دینا شروع کردیں۔ اور گالیاں بھی ایسی ویسی؟ ایسی کہ ان کے کانوں میں پگھلے ہوئے سیسے کی طرح پڑتیں تو وہ غصے کی شدت سے دہک جاتے۔ جل رہے تھے وہ  لیکن اندر سے ۔ پھٹ رہا تھا وہ لیکن باہر سے۔ وہ جلتے گئے۔ وہ پھٹتا گیا۔ دونوں طرف سے شدت آتی گئی اور پھر۔۔۔۔۔۔۔۔۔۔۔۔۔۔ وہ آخر کار جل کر بھسم ہوگئے۔ اور کرسی میں بندھا ہوا ۔۔۔۔۔۔۔۔وہ آخر کار پھٹ گیا۔ کچھ ہی دن بعد دونوں۔۔۔۔۔۔۔ مٹی میں مل چکے تھے۔

##############################
https://web.facebook.com/idreesazaad/posts/10216343705332133
دورانیہ ۔۔۔۔۔۔۔۔۔۔۔۔۔۔۔۔۔ اُسے معلوم تھا کہ وہ ہرحال میں اُسے مار دینگے۔ کرسی میں بندھا، پھٹے ہونٹ، چھِلے گال، ٹوٹے جبڑے، سوجی آنکھیں، اکھڑے دانت، لہولہان چہرہ... اور چھید چھید بدن۔ اُس کا پورا وجود تار تار تھا۔ وہ عقوبت میں خانے میں تھا اور اُسے مسلسل زدوکوب کیا جارہا تھا۔ بھوک، پیاس، گرمی، تنہائی، دکھ درداور تکلیفیں۔ پہلے پہل تو اُس کی چیخیں آسماں چیرتی رہیں لیکن پھر اُس نے اوپر کی طرف دیکھنا چھوڑدیا۔ چیخیں سسکیوں میں بدلیں اور آخر میں سسکیاں بھی فنا ہوگئیں۔ اب وہ انتظار میں تھا۔ اس اذیت کے خاتمے کا منتظر۔ کب وہ اُسے جان سے مار دیں۔ اب اس کے دل میں کوئی ڈر نہیں تھا۔ وہ جانتا تھا کہ اذیتیں دیں یا نہ دیں ۔۔۔۔۔۔۔۔۔۔وہ اُسے چھوڑنے والے نہیں تھے۔ اس عقوبت خانے سے واپسی کا کوئی راستہ نہیں تھا۔ تب اُس نے اُن کے سوالوں کے جواب دینا چھوڑدیے۔ وہ اور بھی برہم ہوگئے۔ کوڑوں کی آواز پہلے سے زیادہ شیشناگی ہوگئی۔ جہاں کوڑے کی نوک لگتی وہاں سے خون کا فوارا پھوٹ پڑتا۔ لیکن وہ اب مہربلب تھا۔ اُس نے فیصلہ کرلیا تھا۔ وہ جسم پر تو سہہ رہا تھا لیکن اندر سے اب وہ مطمئن ہوچکا تھا۔  ایک بار جب ان کے سردار نے اُس کے منہ پر طمانچہ مارا تو اس نے بدلے میں اُس کے چہرے تھوک دیا۔ آخ تھُوہ۔ اب وہ انہیں خود غصہ دلا رہا تھا۔ وہ جان چکا تھا کہ وہ جس قدر زیادہ اذیت دینگے اتنی جلدی وہ مرجائیگا۔ اسے یقین ہوچکا تھا کہ زندگی کے لیے لڑنا بے فائدہ ہوگا۔ صرف موت کی طرف تیزی سے بڑھنے کی کوشش ہی اُسے اس دردِ لازوال سے بچا سکتی تھی۔ اس نے تھُوکا تو سچ مچ وہی ہوا۔ سردار کی آنکھیں غصے سے لال ہوگئیں۔ اس نے اپنے گماشتوں سے کہا ۔۔۔۔۔۔۔۔۔ اسے مارو! اسے اور مارو! اسے اتنی اذیت دو کہ یہ پہلے دن کی طرح بِلبلا اُٹھے۔ میں اس کی چیخیں سننا چاہتاہوں۔ مجھے اس کی چیخیں سنواؤ! ۔ مگر کہاں؟؟ اب وہ چیخنے والا نہیں تھا۔ اب ہی تو اصل گُر اُس کے ہاتھ آیا تھا۔ وہ سہتا رہا۔ ہرضرب پر وہ خود کو نجات سے ایک لمحہ قریب محسوس کرتا اور اگلی بار پھر عقوب کار کے منہ پر تھوک دیتا۔ وہ پہلے سے بھی بپھر کر آگے بڑھتے۔  پھر اُس نے انہیں گالیاں دینا شروع کردیں۔ اور گالیاں بھی ایسی ویسی؟ ایسی کہ ان کے کانوں میں پگھلے ہوئے سیسے کی طرح پڑتیں تو وہ غصے کی شدت سے دہک جاتے۔ جل رہے تھے وہ  لیکن اندر سے ۔ پھٹ رہا تھا وہ لیکن باہر سے۔ وہ جلتے گئے۔ وہ پھٹتا گیا۔ دونوں طرف سے شدت آتی گئی اور پھر۔۔۔۔۔۔۔۔۔۔۔۔۔۔ وہ آخر کار جل کر بھسم ہوگئے۔ اور کرسی میں بندھا ہوا ۔۔۔۔۔۔۔۔وہ آخر کار پھٹ گیا۔ کچھ ہی دن بعد دونوں۔۔۔۔۔۔۔ مٹی میں مل چکے تھے۔ See more

##############################
https://web.facebook.com/idreesazaad/posts/10216334198974480
عقل نائنٹی نائن پوائنٹ نائن نائن نائن نائن اور بہت سارے نائن تک تو درست علم فراہم کرنے کی اہل ہے لیکن ہنڈرڈ پرسنٹ درست علم فراہم کرنے کی اہل نہیں ہے۔ یہ ایک اُصولی بات ہے۔ اس کے برعکس جب ہم اپنی ناک کو چھونا چاہتے ہیں تو ہماری جبلت (وجدان) ہمیں سوفیصد علم فراہم کرتے ہوئے بتاتی ہے کہ ہماری ناک کہاں واقع ہے۔ قران کے بقول، شہد کی مکھی کو وحی کی جاتی ہے۔ شہد کی مکھی کو وحی کی جاتی ہے  تو اس وحی کی وجہ سے وہ پھولوں پر گھومتی اور شہد بناتی پھرتی ہے۔ گویا جبلت ہی وجدان ہے۔ وجدانی علم کے کئی درجات ہیں۔ جانوروں کی جبلت ان کا وجدانی علم ہے۔ انسانوں میں یہ علم ترقی کرجاتاہے۔ اس کے ہردرجہ میں جو جو کچھ حاصل ہوتاہے وہ ہمیشہ سوفیصد درست علم ہوتاہے۔  عقل تصورات کو شناخت کرنے کا آلہ ہے۔ عقل کی عقلیت کو عقل ہی شناخت کرپاتی ہے۔ لیکن وجدان کی عقلیت کی شناخت کے وقت عقل ناکام رہتی ہے۔ دراصل وجدان عقل سے بلندترہونے کی وجہ سے عقل کی گرفت میں نہیں آتا  کیونکہ وجدان کسی تصور کی صورت وجود نہیں رکھتا۔ جس طرح پارٹیکل کی اِنٹینگلمنٹ میں کوئی خفیہ متغیرات (Hidden variables) نہ ہونے کی وجہ سے پارٹیکل کا اپنے اِنٹینگلڈ پارٹیکل تک سپن کی معلومات پہچانا ایک ایسا عمل ہے جو سپیسٹائم کا محتاج نہیں بعینہ اسی طرح وجدان کے ایک ’’احساس‘‘ کا وجدان کے دوسرے ’’احساس‘‘ تک کسی بھی قسم کا زمانی یا مکانی رشتہ موجود نہ ہونے کی وجہ سے اِن احساسات کی منطقی تفہیم ناممکن ہوجاتی ہے۔ بالکل وہی بات وقوع پذیر ہوتی ہے کہ جب زمانِ متسلسل یعنی سیریل ٹائم یا وہ زمانہ جو آگے پیچھے(یا ماضی حال اور مستقبل) کے تصور پر قائم ہے، کسی غیر منطقی خیال کو ایک دھاگے میں پرونے سے قاصر ہے بایں ہمہ وہ دو اِنٹینگلڈ پارٹیکلز کے درمیان معلومات کے تبادلے کی اس تفہیم سے بھی قاصر ہے جو ظاہراً موجود کائنات اور اس کے اجزا کے بارے میں ہم نے اب تک تشکیل دی۔  وجدان بھی ذریعۂ علم ہے اور عقل بھی۔ اس لیے وجدان کو بھی شناخت کرنے کے آلہ کے طورپر استعمال کیاجاسکتاہے۔ دونوں ذرائعِ علم یا دونوں آلات کا زیادہ درست استعمال سیکھنا پڑتاہے۔ لیکن دونوں بغیر سیکھے بھی اپنے کمال کا مظاہرہ کرسکتے اور کرتے ہیں۔ اب چونکہ دونوں میں ایک فرق ہے۔ اور وہ فرق یہ ہے کہ عقل کے ذریعے حاصل ہونے والا علم کبھی پورا سوفیصد درست نہیں ہوسکتا اور وجدان کے ذریعے حاصل ہونے والا علم کبھی سوفیصد سے کم درست نہیں ہوسکتا اس لیے وجدان کی اہمیت بڑھ جاتی ہے۔ لیکن مشکل یہ پیش آتی ہے کہ وجدان کی بابت کچھ بھی سمجھنے کی پہلی جستجُو عقل ہی انجام دیتی ہے۔ اور اپنی مخصوص کمزوری یعنی نناوے فیصد ہونا یا اس سے کم ہونا، کی وجہ سے وجدان کو بطورذریعۂ علم قبول کرنے سے انکار کردیتی ہے۔ حالانکہ ایسا کرتے ہوئے بھی بعض اوقات وجدان ہی اُس اہلِ عقل کی رہنمائی کررہاہوتا ہے، جو ایسا کرتاہے۔ ایک سائنسدان لیبارٹری میں فقط عقل کے بل بوتے پر نہیں کھڑا ہوتا بلکہ اس کا وجدان ہی دراصل اس کا رہنما ہوتاہے۔ جسے ہم سائنسدان کا ذوق شوق اور جذبہ کہتے ہیں وہ اس کی عقل کی نہیں اس کے وجدان کی کارفرمائی ہوتی ہے۔ اس کا وجدان اسے علم کے اجزأ فراہم نہیں کرتا بلکہ من حیث الکل علم کو اس کے سامنے رکھے ہوئے ہوتا ہے۔ ایک لحاظ سے عقل وجدان کے اُس جونیئر یا اسسٹنٹ کا فریضہ انجام دیتی ہے جو وجدان کے اکتشافات کی انفعالی حیثیت کو پرکھنے اور ان کے خالص وہبی ہونے یا نہ ہونے کی تصدیق و تطبیق کا کام کرتی ہے۔ وہبی ہوا تو وجدان تھا بایں ہمہ سوفیصد درست علم تھا، وہبی نہ ہوا تو ضرور عقل کا التباس تھا۔  یہ کائنات اور اِس کی ہرشئے کو دونوں طریقہ یا ذریعہ ہائے علم کے ذریعے سمجھاجاسکتاہے۔ عقل کے ذریعے جب ہم اس کائنات کی اشیأ کو سمجھنے کی کوشش کرتے ہیں تو وجدان ہمارا ممد ومعاون ہوتاہےلیکن وجدان کے ذریعے جب ہم اشیائے کائنات کا (سوفیصددرست) علم حاصل کرنا چاہتے ہیں تو عقل اس کی راہ میں روڑے اٹکاتی اور التباس پیدا کرتی ہے۔ بقول خواجہ فریدالدین عطار، زاں کہ ایں علم لزج چوں رہ زند پیشتر راہِ دلِ آگاہ زند وجدان نے ہماری زندگیوں کا احاطہ کررکھاہے۔ ہمارے چاروں طرف، ہمہ وقت کارفرما رہنے والا یہ ذریعۂ علم ہمہ وقت ہماری رہنمائی کرتا رہتاہے۔ ہم جب کبھی بھی وجدان کے بتائے ہوئے سوفیصد علم پر عمل کرنا چاہتے ہیں عقل مشکلیں پیدا کرتی اور اُسے سوفیصد نہیں رہنے دیتی۔ لیکن جب کبھی بھی ہم اپنے وجدان پر ایسا بھروسہ کرلیں کہ عقل اس کے تیقن میں نقص نہ ڈال سکے تو ہمیں ہمیشہ سوفیصد علم حاصل ہوتاہے۔  اگر آپ شہر اور آبادی سے بہت دورنکل جائیں اور کسی ایسے صحرا میں جہاں ہوا کی بھی آواز نہ ہو اپنے آپ کے ساتھ سرگوشی کریں تو آپ کو جس عجیب و غریب حضوریت کا احساس ہوتاہے وہ وجدان کا اپنا سپیسٹائم ہے۔ یہ حضوریت بالکل ویسی ہے جیسی ایک ذی شعور ہستی کے دوسری ذی شعور ہستی کے ساتھ ملنے پر محسوس کی جاتی ہے۔ اگر آپ کسی روبوٹ یا مشین سے مل رہے ہوں تو ایسی حضوریت کو محسوس نہیں کیا جاسکتا۔ لیکن جب آپ آئینے کے سامنے اکیلے ہوں تو اپنی ہی آنکھوں میں دیکھ کربھی یہ کیفیت جسے انگریزی میں علامہ اقبال نے اِمِّیڈی اے سی (Immediacy) کہا ہے، محسوس کی جاسکتی ہے۔ لیکن کھلے اور خاموش میدان میں تنہا اِس کیفیت کو اس قدر واضح طورپر محسوس کیا جاسکتاہے کہ بعض اذہان کے لیے تو شک کی گنجائش باقی نہیں رہتی ۔ کوئی بھی شخص سرگوشی کرتے ہوئے انجانی سی احتیاط جیسی کیفیت میں جاسکتاہے، جیسے آپ کی سرگوشی کو کوئی سن رہاہو۔ اتنی تسکیں پس فریاد کہاں ملتی ہے کوئی مائل بہ سماعت ہے یہ دل جان گیا (جاری) ادریس آزاد

##############################
https://web.facebook.com/idreesazaad/posts/10216333567638697
آئین اِس لیے مقدس ہے کہ اُسے ہمارے جمہوری ایوان نے تشکیل دیا تھا۔ چنانچہ اصل تقدیس تو ایوان کی ہوئی۔ ایوان مقدس کیوں ہے؟ کیونکہ اسے عوام نے منتخب کیا۔ ثابت ہوا کہ اصل تقدیس عوام کی ہے۔ عوام مقدس ہے۔ عوام کی رائے مقدس ہے۔ عوام کی رائے سے بننے والا ایوان مقدس ہے اس لیے ایوان کا بنایا ہوا آئین مقدس ہے۔ الغرض یہ استنتاج  فقط اس عقیدے پر قائم ہے کہ ’’جمہوریت مقدس ہے‘‘۔ چونکہ آئین کے مرتد کی سزا موت ہے اس لیے قضیاتِ بالا سے ثابت ہوتاہے کہ ’’جمہوریت کے مرتد کی سزا موت ہے‘‘۔ اور موت بھی ایسی کہ باقیوں کے لیے عبرت بن سکے۔

##############################
https://web.facebook.com/idreesazaad/posts/10216332799419492
مشرف سب کچھ ہے لیکن غدارِ وطن نہیں ہے۔

##############################
https://web.facebook.com/idreesazaad/posts/10216332436370416
دانش ڈاٹ پی کے، کے ایک مضمون سے اقتباس تحریر: فرحان کامرانی ۔۔ سلیم احمد نے لکھا ہے کہ تحریر کے تمام مسائل قاری کے تصور سے جنم لیتے ہیں۔ یہ انسانیت اور عظمت کے بزعم خود پیغمبر بنے ہوئے ادباء دراصل کسی تخیلاتی ”عالمی برادری“ کے لئے لکھتے ہیں۔ ایک ایسے خیالی انسان کے لئے کہ جس کا کوئی مذہب نہیں، وہ بس ”انسانیت“ پر یقین رکھتا ہے۔ ایک ایسا انسان جس کی کوئی قومیت نہیں، جس کا کوئی رنگ نہیں، کوئی نسل نہیں، کوئی شکل نہیں بلکہ یوں کہیے کہ وہ انسان ہے ہی نہیں۔ وہ کسی نوع کا ہیولا ہے۔ کوئی کہہ سکتا ہے کہ اس جدید ادب میں جو اتنی بہت سی روحانیت بھری جاتی ہے وہ دراصل اسی بے چہرہ مذہبیت کی صورت ہے کہ جس کی سرمایہ داری نظام کو ضرورت ہے۔ ایک ایسی روحانیت جو بدہیئت، ٹوٹے پھوٹے دور جدید کے رشتوں اور اخلاقیات کے جنازوں سے سجی جدید دنیا کے سڑے ہوئے چہرے پر غازے کا کام کر سکے۔ انسان تو تعصبات سے پاک ہو نہیں سکتا اور تجربہ بتاتا ہے کہ یہ لبرل، سیکیولر اور اشتراکی سارے ہی انسانی تاریخ کے خوفناک ترین نمونے ہیں۔ لبرل امریکا نے تاریخ انسانی میں جتنا خون بہایا اس کی مثال چنگیز خان اور ہلاکو، بھی کب ہیں؟ اور اشتراکی روس نے جس طرح کروڑوں انسانوں کا اپنے جغرافیے میں ہی قتل عام کر دیا اس کی دوسری مثال کیا ہے؟ پھر سارا ہی مغرب لبرل اور سیکیولر ہے مگر، ذرا کرسٹوفر کولمبس سے لے کر آج تک کے مغرب کے کارنامے تو دیکھئے۔ زمین کو انسانی خون سے سرخ کر دینے والے یہ لوگ اپنے آپ کو انسانیت کا پیغمبر گردانتے ہیں اور باقی ساری دنیا انکے نزدیک متعصب ہے، ظالم بھی ہے، اس میں عدم برداشت ہے اور یہ ہر ممکن تعصب سے پاک اور انسانیت سے لبریز ہیں۔ ۔۔ لنک http://daanish.pk/40812…

##############################
https://web.facebook.com/idreesazaad/posts/10216321263491101
لکھو! لکھو! کھل کر لکھو!  لکھنے کی آزادی ہے  لیکن کیا لکھوگے آخر؟ نفرت؟ غصہ؟ شکوہ؟ نعرے؟ لعنت؟ گالی؟ تہمت؟  یا   انگشت نمائی؟ کیا لکھوگے؟ کچھ بھی ضبط حرف میں لانا ممکن ہے تو سب سے پہلے اُس پر لکھو! یعنی اپنے لفظوں کی پہچان بتاؤ! لفظوں کی پہچان بتانا گویا ماں کا نام بتانا کس ماں کی بولی بولوگے؟ جس نے تم کو لفظ دیے ہیں  سوچیں بخشیں  سبق پڑھائے ہُنرسکھائے فن سمجھائے اُس کا بخشا، سوچا، سمجھا ہی لکھوگے؟ کیا بولوگے؟ کس کس کی رسّی کھولوگے؟ لیکن سچی بات بتاؤں؟ بِن ماں کے کھوئے بچےسے کیا اُمّید لگائی جائے کیا لکھے گا؟

##############################
https://www.facebook.com/idreesazaad/posts/10216794927612408
یہ گنبدِ مینائی یہ عالمِ تنہائی ۔۔۔۔۔ علی کے والدین پلین کریش میں جان سے ہاتھ دھو بیٹھے تھے۔ جہاز جہاں گرا تھا وہاں دور دور تک جنگل تھا۔ جہاز میں موجود سب لوگ ہلاک ہوگئے تھے۔ صرف علی بچ گیا تھا۔ تب اس کی عمر صرف ایک ماہ تھی۔ لیکن نہ جانے کیسے معجزاتی طور پر وہ زندہ رہا اور بڑا ہوتا گیا۔ اس کا خیال تھا کہ اس نے کسی بکری کا دودھ پیا ہوگا۔ اُسے اپنے بچپن کے بارے میں کچھ یاد نہیں تھا۔ جہاز کا ملبہ تک اس نے نہیں دیکھا تھا۔ سب کچھ ایسا جل کر راکھ ہوا کہ نشان تک باقی نہ رہا۔ ستم بالائے ستم وقت کی دھول نے بچے کھچے نشانات بھی مٹا دیے تھے۔ نہ جانے کیسے لیکن وہ کسی نہ کسی طرح بڑا ہوگیا۔ اب اس کی عمر پچیس سال تھی۔ جب وہ بچہ تھا تو وہ ایک نہایت ذہین بچہ تھا۔ نہایت تجسس پسند طبیعت کا واقع ہوا تھا۔ شروع دن سے وہ ہر ہر شئے پر غور کرتا اور اس پر گھنٹوں سوچتا رہتا۔ بچپن میں وہ سورج کو دیکھنے کی کوشش کرتا تھا۔ طررح طرح سے اس کا مشاہدہ کرتا۔ اس کی آنکھیں دکھنے لگ جاتیں بلکہ سُوج جایا کرتی تھیں لیکن وہ نظریں نہ ہٹاتا تھا۔ وہ رات کے آسمان کو دیکھتے دیکھتے جانے کب اُس کا دوست بن گیا پتہ ہی نہ چلا۔ بچپن سے ہی وہ تاروں کے ساتھ باتیں کیا کرتا تھا۔ اس نے کوئی بولی نہ سیکھی تھی۔ اس کی اپنی ہی بولی تھی۔ وہ حلق سے مختلف آوازیں نکالنے کا ماہر تھا۔ کئی آوزوں میں تو زبان کو ایسی ایسی حرکتیں دیتا کہ منہ سے نکلنے والی اصوات سن کر خود بھی حیران رہ جاتا۔ یہ سب اس نے جنگل کے پرندوں اور جانوروں کو دیکھ دیکھ کر سیکھا تھا۔ وہ آسمان کے ساتھ باتیں کیا کرتا۔ دیر تک جاگتا۔ ستاروں کی ایک ایک حرکت پر غور کرتا۔ روز نئے ستارے ڈھونڈتا، ان کے مقامات یاد رکھتا اور پھرآنے والے دنوں میں اُن کی حرکت نوٹ کرتا رہتا۔ستارے ٹوٹتے تھے۔ نئے نئے پیدا ہوجاتے تھے۔ کچھ زمین پر گرتے ہوئے محسوس ہوتے تھے۔ وہ جو کچھ دیکھتا اُسے ہمیشہ زبانی یاد رکھتا تھا۔ کبھی کبھار زمین پر کسی تنکے سے لکیروں کے ذریعے ستاروں کے راستے بناتا بھی تو وہ بعد میں خود بخود مٹ جاتے۔ اسے ابھی سمندر کا پتہ نہیں تھا۔ اس نے پہاڑوں کو بھی دور سے دیکھا ہوا تھا۔ وہ کسی میدان کے گھنے جنگل میں بڑا ہوا تھا۔ جہاں اس کے پیروں تلے زمین بالکل ہموار تھی۔ بچپن سے وہ دیکھتا آرہا تھا کہ دور ۔۔۔۔۔۔۔۔۔بہت دور جاکر زمین اور آسمان آپس میں مل جاتے ہیں۔ اسے بڑی آرزو تھی وہاں تک جانے کی۔ اس نے اپنا سارا لڑکپن یہی سوچتے ہوئے گزارا تھا کہ وہ وہاں تک کبھی نہ کبھی ضرور جائیگا جہاں سے سُورج نکلتاہے۔ وہ سورج کے راستے پر بہت غور کیا کرتا تھا۔ اس نے زمین پر لکیریں کھینچ کھینچ کر سورج کے نیم دائروی راستے کا کھوج پا لیا ہوا تھا۔ وہ بہت چھوٹا تھا جب اس نے یہ بات محسوس کرلی تھی کہ سورج جب نکلتاہے تو بہت نیچے ہوتا ہے۔ اور وہاں سے نکلتا ہے جہاں زمین اور آسمان آپس میں مل رہے ہیں۔ پھر سورج آہستہ آہستہ اوپر کو اُٹھتا ہے اور دوپہر کے وقت سورج جب اس کے سر کے عین اُوپر آجاتا ہے تو سب سے اونچا ہوجاتاہے۔ پھر شام تک سورج دوبارہ نیچے کی طرف جھکتا چلا جاتاہے یہاں تک کہ غروب ہوجاتاہے۔ وہ اس نتیجے پر پہنچا تھا کہ سورج شام کو اُس مقام کے عین مقابل غروب ہوتا ہے جہاں سے صبح کے وقت طلوع ہوا تھا۔ علی سورج کا راستہ زمین پر بنایا کرتا تھا۔ یہ ایک نیم دائرہ سا تھا جیسے قوس۔ آسمان کے بارے میں اس کا خیال تھا کہ یہ بھی گنبد کی شکل کی کوئی چھت سی ہے۔ سُورج اس گنبد کے اندرونی طرف چھت کے بالکل ساتھ ساتھ سفر کرتا رہتاہے۔ اسی لیے سورج کی حرکت نیم دائروی ہے۔ علی بہت سوچنے والی طبیعت کا تھا۔ پچیس سال کی عمر کو پہچنتے پہنچتے وہ بے شمار نتائج اخذ کرچکا تھا۔ جو اس کے ذہن میں نقش تھے۔ سب کے سب اُسے زبانی یاد تھے۔ وہ جانتا تھا کہ سورج زمین کے گرد گردش کرتاہے۔ زمین فرش کی طرح سے ہموار ہے۔ جیسے کسی گبند کے نیچے کوئی تختہ سا رکھا ہوا۔ وہ زمین اور آسمان کو اپنے تصور میں اس طرح لاتا تھا جیسے کسی نے تربوز کو درمیان سے کاٹ کر اور الٹا کر ہموار سطح پر رکھ دیا ہو۔ علی سبزیوں اور پھلوں سے اس طرح کے ماڈلز روز بنایا کرتا تھا۔ پچیس سال کا ہوا تو وہ پریشان ہونا شروع ہوگیا۔ اب تک وہ زیادہ تر فکر کرتا تو مفکروں والی فکر کیا کرتا تھا کہ اشیأ اور کائنات کی حقیقت کیا ہے۔ لیکن اب وہ اپنے مستقبل کی فکر کرنے لگ گیا تھا۔ اسے قید کا سا احساس ہونے لگا۔ سب سےزیادہ جو بات اسے تکلیف دیتی تھی وہ تھی تنہائی۔ اس کے جیسا اُس پورے جنگل میں کوئی نہیں تھا۔ وہ بہت سوچتا تھا کہ ایسا کیوں ہوا ہوگا؟ آخر وہ کیسے پیدا ہوا؟ کہاں سےآیا؟ کیا اس جیسے اور لوگ ہوسکتے ہیں؟ یقیناً نہیں ہیں۔ اگر ہوتے تو اتنے عرصہ میں کبھی تو کوئی نظر آیا ہوتا۔ تو پھر وہ کیسے پیدا ہوا ہوگا؟ دوسرے جانور تو جوڑا جوڑا ہیں۔ نر اور مادہ کے ملاپ سے بچے جنتے ہیں۔ مجھے کس نے جنا؟ میں کہاں سے آیا؟ میں اکیلا کیوں ہوں؟ میرے جیسا کوئی اور کیوں نہیں؟ راتوں میں اس نے ہزاروں شہاب ِ ثاقب گرتے دیکھے تھے۔ اپنے بارے میں اس کا یہی مفروضہ سا بن گیا تھا کہ وہ بھی کسی شہاب ِ ثاقت کےساتھ زمین پر آیا ہوگا۔ وہ آسمان سے گرا ہے۔ لیکن اسے اس بات کا یقین نہیں تھا۔ تجسس کی یہ کیفیت زیادہ شدت اختیار کرتی تو اسے اینگزائٹی ہونے لگتی۔ وہ اپنے آپ کو اِس نیلے گنبد تلے قید محسوس کرتا تھا۔ جیسے اسے کسی نے سزا کے طور پر کسی غار میں بالکل اکیلا پھینک دیا ہو۔ وہ اکثر سوچا کرتا کہ اگر کسی طرح وہ اس گنبد سے نکل جائے! اگر وہ سفر کرے اور دور افق تک چلا جائے۔ جہاں آسمان اور زمین آپس میں ملتے ہیں تو ضرور وہاں سے باہر نکلنے کا کوئی راستہ ہوگا۔ باہر نکلنے کا راستہ نہ ہوا تو آسمان پر چڑھنے کا راستہ ہوگا۔ وہ آسمان پر چڑھ کر اپنا گھر ڈھونڈ سکتاہے۔ وہ بھاگ سکتاہے۔ وہ طاقتور ہے۔ وہ جوان ہے۔ اسے بھاگ جانا چاہیے۔ اسے اس قید سے نکل جانا چاہیے۔ پہلے پہل جب اسے اس طرح خیالات آتے تو وہ نکل کھڑا ہوتا۔ دور دور تک چلا جاتا۔ کئی بار تو وہ دو دو دن سفر کرتا رہا ۔۔۔۔۔۔۔۔ اور پھر واپس لوٹ آیا۔ کیونکہ افق اُس کے اندازے سے زیادہ دور تھا اور وہ پوری تیاری سے روانہ ہونا چاہتاتھا۔ کئی سال پہلے اسے آگ کا پتہ چلا تھا۔ہوا یوں تھا کہ ایک دن آسمان پر بہت سے بادل تھے۔ بادلوں کو وہ اچھی طرح سے پہچانتا تھا۔ اس دن بھی وہ بادلوں کو مسکراتی ہوئی نگاہوں کے ساتھ خوش آمدید کہہ رہا تھا کہ آسمان پر زور سے بجلی کڑکی۔ اور آگ کا ایک بہت بڑا شعلہ زمین کی طرف لپکا۔ علی نے اپنی آنکھوں سے دیکھا تھا کہ آسمان سے آگ گری تھی اور زمین پر بڑے بڑے شعلے پیدا ہورہے تھے۔ علی ڈرتے ڈرتے آگ کے نزدیک گیا۔ وہ اپنے تجسس کے ہاتھوں مجبور تھا۔ اس نے دیکھا کہ یہ آسمانی ستاروں کا کوئی ٹکڑا تھا۔ جو بہت زیادہ چمک رہا تھا۔ یہ جاندار تھا اور علی کو دیکھ کر اور زیادہ تیزی کے ساتھ حرکت کرنے لگ گیا تھا۔ علی نے وہاں سے بھاگ جانا چاہا لیکن پھر یہ دیکھ کر کہ آگ زمین پر نہ دوڑ سکتی تھی، وہ رک گیا۔ اس نے دیکھا تھا کہ آگ زمین پر موجود آس پاس کی چیزوں کو بھی روشن کرنے لگ گئی تھی۔ وہ بجائے خوف کھانے کے نہایت متجسس نگاہوں کے ساتھ اس حسین منظر کا نظارہ کرنے میں محو ہوگیا۔ جتنے خشک پتے تھے۔ آگ نے انہیں نور بنا دیا تھا۔ اب وہ غائب ہوچکے تھے، علی نے غور کیا کہ وہ دھواں بن کر آسمانوں کی طرف جارہے تھے۔ آگ آہستہ آہستہ ایک ایک شئے کی طرف بڑھ رہی تھی۔ علی نے ایک خیال کے تحت اپنے ہاتھ میں تھامی چھڑی کا سرا آگے کیا۔ وہ چھڑی کے سرے سے آگ کو چھو کردیکھنا چاہتا تھا۔ آگ لپک کر چھڑی کے سرے کے ساتھ چپک گئی۔وہ بہت حیران اور خوفزدہ ہوا۔ آگ اپنے باقی وجود سے الگ ہوگئی تھی۔ ایک ٹکڑا سا چھڑی کے ساتھ چپک گیا تھا۔ چھڑی کا سرا اتنا روشن ہوگیا تھا کہ ندی کی تہہ میں سے ملنے والے لال پتھر جیسا روشن۔ علی کی چھڑی خوبصورت ہوگئی۔ لیکن وہ دیکھ رہا تھا کہ جہاں جہاں سے آگ کا شعلہ چھڑی کو خوبصورت کرتا جاتا تھا وہاں وہاں سے علی کی چھڑی کا سرا غائب ہوتا اوردھواں بن کر آسمانوں کی طرف جاتا ہوا دکھائی دے رہا تھا۔ علی سمجھ گیا۔ آگ سارے چیزوں کو آسمانوں کی طرف بھیجتی بھی تھی اور وہاں سے لاتی بھی تھی۔ وہ سمجھ گیا کہ وہ آسمانوں سے آیا ہے اور اگر واپس آسمانوں پر جانا چاہتا ہے تو اسے آگ کی سواری کرنا ہوگی۔ بس پھر کیا تھا۔ اس نے اسی نقطے پر سوچنا شروع کردیا۔ اس نے اپنی چھڑی والی آگ اپنی ذہانت کی وجہ سے محفوظ کرلی تھی۔ وہ اسے ہمیشہ اپنے نزدیک جلا دیا کرتا تھا۔ اس طرح وہ خود کو آسمانوں کے نزدیک محسوس کرتا اور اسے لگتاکہ وہ اپنے گھر کے آس پاس ہی ہے۔ رات کو بھی وہ آگ روشن کرنے لگ گیا تھا۔ وہ مسلسل یہی فیصلہ کرنے میں لگا ہوا تھا کہ کسی طرح ہمّت کرکے وہ خود کو آگ میں ڈالے۔ اس کے خوف کی اصل وجہ یہ تھی کہ اس نے ایک دو مرتبہ آگ میں اپنا ہاتھ ڈال کر یہ دیکھنے کی کوشش کی تھی کہ کیا ہوتاہے؟ اور اس کا ہاتھ بہت بری طرح جل گیا تھا۔ اس درد کے خوف سے وہ جلد فیصلہ نہ کرپارہا تھا کہ آگ کی سواری کرکے آسمانوں پر لوٹ جائے یا مزید کچھ عرصہ یہیں زمین پر رہتا رہے۔ وہ خواب دیکھتا تھا۔ وہ بچپن سے خواب دیکھتا آرہا تھا۔ بچپن میں اسے اپنے خوابوں میں کھانے پینے کی چیزیں نظر آتی تھی۔ پھر جانور بھی نظر آنے لگے۔ جب وہ بڑا ہوگیا تو اسے اپنے خواب میں ایک شخص دکھائی دینے لگا تھا۔ شروع شروع کے خوابوں میں اسے بڑا عجیب محسوس ہوا۔ اسے لگا کہ اِس شخص کو اس نے کہیں دیکھا ہوا ہے۔ وہ کتنے کتنے دن اُس جیسے خوابوں کا انتظار کیا کرتا تھا۔ جس میں ایک مخصوص شکل کا شخص اسے دکھائی دیتا تھا۔ کئی سال بعد اسے احساس ہوا کہ اس نے اس شخص کو کہیں اور نہیں دیکھا بلکہ جب وہ ندی میں نہانے لگتاہے تو یہ شخص وہاں ہوتاہے۔ ندی میں۔ یہ بھی ندی میں نہاتا ہے۔ یہ وہی شخص ہے جسے وہ ندی کے پانی میں دیکھتا آرہا ہے اور جو ہر بات میں اس کی نقل کرتا تھا۔ علی نے ہزاروں مرتبہ اس کے ساتھ باتیں کرنے کی کوشش کی۔ لیکن وہ ہر بات میں علی کو چڑانے لگتا تھا۔ بندروں کی طرح کا تھا وہ شخص۔ محض نقالی کرتا تھا۔ اس کی اسی عادت سے تنگ آکر علی نے اس کا نام “نقال بندر” رکھ چھوڑا تھا۔ اپنے خواب میں جب علی نے نقال بندر کی شکل پہچاننا شروع کردی تو اسے دکھ ہوا۔ یہ کیوں آیا اس کے خواب میں؟ اس نے خواب کا انتظار کرنا چھوڑدیا۔ گزشتہ کچھ مہینوں سے علی دن رات فرار کے طریقوں پر غور کررہا تھا۔ اور پھر آخر ایک دن بھرپور تیاری کے ساتھ وہ اپنے لمبے سفر پر روانہ ہوگیا۔ وہ افق تک جانے کے لیے روانہ ہوا تھا۔ جہاں سے اسے باہر نکلنے کا راستہ ڈھونڈنا تھا۔ وہ کائنات کا سارا راز پا چکا تھا۔ یہ کسی ہموار سطح پر اُلٹے رکھے ہوئے پیالے کی شکل جیسی ایک جیل تھی۔ جس میں اسے کسی دشمن نے قید کردیا تھا۔ وہ وہاں جانا چاہتا تھا جہاں شاید اس جیسے لوگ ہونگے۔ وہ جیل سے باہر کی دنیا ہی ہوسکتی ہے۔ وہ سوچتا جاتا تھا کہ ممکن ہے اسے راستے میں کبھی اپنے جیسا کوئی مل جائے۔ کوئی ایسا جسے اس کی طرح کسی نے اسی جیل میں ڈال رکھا ہو۔ یا جب وہ آسمان پرچڑھنا شروع کرے تو وہاں کوئی اپنے جیسا مل جائے؟ کئی دن کے سفر کے بعد آخر اسے سوچنا پڑا کہ افق ہر روز اتنا ہی زیادہ دور کیوں ہوتا جاتاہے جتنا کہ پہلے روز تھا۔ وہ تو مسلسل سفر کرتا ہوا افق کی طرف بڑھتا چلا جارہا ہے۔ آخر یہ فاصلہ کب کم ہونا شروع ہوگا؟ وہ کب وہاں پہنچ پائے گا جہاں آسمان اور زمین ملتے ہیں؟ اگلے دن سے اس نے حساب رکھنا شروع کردیا۔ پہلے اس نے اپنے مخصوص طریقوں سے افق تک کے فاصلے کو اندازے سے زمین پر بنایا۔ پھر اپنے طے کردہ فاصلے کی لکیر کھینچی۔ اور فیصلہ کیا کہ آئندہ وہ روز حساب رکھا کرے گا۔ تب سے اس نے کئی کئی طریقوں سے جمع تفریق کرکے دیکھنا شروع کردیا۔ لیکن اسے بری طرح سے مایوسی کا سامنا کرنا پڑ رہا تھا۔ اس کے تمام اعدادو شمار ناکام ہورہے تھے۔ وہ سفر کرتا جاتا تھا لیکن افق تھا کہ قریب آنے کا نام ہی نہ لیتا تھا۔ کئی ماہ کے سفر کے بعد آخر ایک دن وہ ایک گھنے جنگل میں پہنچا۔ یہ جنگل بھی علی کے اپنے جنگل کی طرح بہت خوبصورت تھا۔ علی نے کسی قدر مایوس دل کے ساتھ وہاں کچھ دن رہنے کا فیصلہ کیا۔ اس نے پھر سے اپنے لیے ایک جھونپڑی بنائی اور پہلے کی طرح رہنا شروع کردیا۔ ابھی بھی اس کے دل سے سفر کا خیال نکلا نہیں تھا۔ لیکن اب وہ کچھ دن سوچنا چاہتا تھا۔ وہ ہر صبح اٹھتا تو سورج کے سامنے بیٹھ جاتا اور افق پر غور کرتا۔ وہ ہر وقت آفاق پر غور کرنے لگ گیا تھا۔ آخر ایک دن، وہ حسب ِ معمول صبح سویرے اُٹھا۔ اور نہانے کے لیے ندی میں اترا تو نقال بندر پھر ندی میں گھس آیا۔ علی نے منہ بسور کر اس کی طرف دیکھا تو اس نے بھی آگے سے منہ بسور دیا۔ علی نے منہ دوسری طرف پھیرنا چاہا تو معاً اسے لگا جیسے نقال بندر نے آنکھ کے اشارے سے اسے سامنے کی طرف نظر ڈالنے کو کہا ہو۔ نقال بندر نے سر ہی اس طرح گھمایا کہ علی چونک گیا۔ علی نے سامنے کی طرف نظردوڑائی تو سامنے کچھ نہیں تھا۔ دور تک ندی ہی ندی تھی۔ جو بالکل سیدھی سامنے جارہی تھی۔ علی دیر تک، دور تک دیکھتا رہا۔ اسے کچھ سمجھ نہ آئی۔ معاً اسے لگا جیسے ندی کے دونوں کناے دور جاکر آپس میں مل رہے ہیں۔ وہ بری طرح سے چونکا۔ اس نے گھور گھور کر ندی پر غور کرنا شروع کردیا۔ اچانک اسے یاد آیا کہ ندی تو ہمیشہ سے اسی طرح دکھائی دیتی ہے۔ اس کے کنارے آگے جاکر آپس ملتے ہوئے دکھائی دیتے ہیں۔ جبکہ یہ کہیں ملتی نہیں ہے۔ بس پھر کیا تھا۔ علی بے ہوش ہوتے ہوتے بچا۔ اس کے دماغ میں آندھیاں چلنے لگیں۔ “تو کیا افق کوئی نہیں ہوگا؟ آسمان اور زمین دور سے دیکھنے کی وجہ سے آپس میں ملتے ہوئے دکھائی دیتے ہیں۔ میں بیکار میں سفر کررہاہوں۔اس پر مسرت اور مایوسی ایک ساتھ حاوی ہونے کی کوشش کررہے تھے۔ مسرت اس لیے کہ اس نے نیلے گنبد کا راز پا لیا تھا اور مایوسی اس لیے کہ زمین اور آسمان آپس میں کہیں نہیں مل رہے تھے اور اسے یقین ہوگیا تھا کہ آگ میں جلے بغیر آسمان تک پہنچنے کا کوئی راستہ نہیں۔ دوچار دن وہ بہت چپ چپ رہا۔ کھانے پینے میں بھی خاصی سستی کی اور پھر ایک دن صبح اُٹھا۔ نہا دھوکر خود کو صاف ستھرا کیا۔ پھر اپنی جھونپڑی کے سامنے آگ جلائی۔ اپنی پسندیدہ چیزوں کو پہلے آسمان کی طرف بھیجا تاکہ جب خود وہاں جائے تو سب چیزیں وہاں پہلے سے موجود ہوں۔ ان پسندیدہ چیزوں میں لکڑی، ہڈی، پتوں اور تنکوں سے بنی ہوئی چیزیں تھیں۔ سب چیزیں بخوشی آسمانوں پرچلی گئیں۔ پتھر کی چیزوں کو آگ نے قبول نہ کیا۔ اس نے معذرت خواہانہ نظروں سے اپنی پتھر کی چیزوں کی طرف دیکھا۔ پھر آگ کی طرف دیکھنے لگا۔ اب بڑے بڑے شعلے بھڑک رہے تھے۔ اب وہ تیار تھا۔ اس نے مسکراتی ہوئی نظروں سے کائنات پر ایک آخری لیکن پہلی بار دوستانہ نگاہ ڈالی۔ سورج،زمین، درخت، پہاڑ۔۔۔۔۔۔۔۔۔۔۔۔۔۔۔ سب چیزوں کو الوداع کہا۔ اور ہاتھ ہاتھ ہلاتا ہوا آگ کے بڑے بڑے شعلوں میں کود گیا۔ درد اور تکلیف کے بے پناہ عذاب میں وہ خود کو تسلی دے رہا تھا کہ، “بس تھوڑی سی تکلیف ہے۔ ابھی کچھ ہی دیر بعد تم اپنے گھر ہوگے۔ بہت ۔لمبی جدائی، بہت لمبی تنہائی بھگتا لی ہے۔ یہ تو تھوڑی دیر کی آگ ہے۔ تھوڑا حوصلہ کرو! ادریس آزاد

##############################
https://www.facebook.com/idreesazaad/posts/10216810768728426
اس کی پیچیدگی پہ جیتے ہیں اس کی سادہ دلی پہ مرتے ہیں سال کے بعد ملنے آیا ہے سال کے بعد پھول  لایا ہے ادریس آزاد

##############################
https://www.facebook.com/idreesazaad/posts/10216810163273290
ہم تو اس فلسفے کے قائل ہیں زندگی کے ہرایک لمحے میں اور کچھ بھی نہ ہو، محبت ہو ایک دن کی اگر محبت ہے ایک دن کے لیے جیا جائے ادریس آزاد

##############################
https://web.facebook.com/idreesazaad/posts/10216838219854687
عُسرو  یُسر ۔۔۔۔۔ زہر کا جام دیے جانے سے قبل بیڑیاں کھولی گئی تھیں اُس کی اُس کو آزاد کردیا گیا تھا زہر کا جام بھر دیا گیا تھا اُس نےہولے سے پنڈلیاں سہلائیں بیڑیوں کے نشان پڑ گئے تھے وہ ہنسا اور یونہی  ہنستے ہوئے اِک  ادائے عجیب سے بولا بیڑیاں بھی کمال ہوتی ہیں اب جو اُتری ہیں تو مزہ آیا اِیک بے ساختہ نشہ آیا سچ تو یہ ہے کہ اِس جہاں میں کہیں لطف کوئی بھی بےعذاب نہیں کوئی بھی  درد بے ثواب نہیں ادریس آزاد

##############################
https://web.facebook.com/idreesazaad/posts/10216836990263948
بے وزن شاعر کو کیسے سمجھایا جائے؟ ۔۔ (نوٹ : ایک پرانی تحریر، اس خیال سے، کہ اپنی وال پر بھی محفوظ ہوجائے۔) ۔۔۔۔۔۔۔۔۔۔۔۔ رحمان بھائی جینیئس ہیں اور یہ بات میں کئی سال سے مانتاہوں۔ خاص طور پر رحمان بھائی کی تخلیقی صلاحتیں جن میں ایک انجنئر اور ایک شاعر گھل مِل جاتاہے، بڑی عجب ہیں۔ رحمان بھائی کی اکثر باتوں سے کچھ نہ کچھ نیا سیکھنے کو ملتاہے۔ گزشتہ دنوں ہم ایک افطاری میں اِکھٹے ہوئے تو رحمان بھائی نے اپنی زندگی کا ایک دلچسپ واقعہ سنایا۔ واقعہ تو دلچسپ ہے ہی اور میں آپ کو سناتا بھی ہوں، لیکن آپ یہ دیکھیے! کہ رحمان بھائی نے نابغۃ زبیانی کے زمانے سے لے کر آج تک، گویا ڈیڑھزار سال میں پہلی مرتبہ کیسا عجب طریقہ ایجاد کیا، ایک بے وزن شاعر کو یہ بات سمجھانے کا کہ ’’آپ فی الواقعہ بے وزن ہیں‘‘۔ کیونکہ ہوتا یوں ہے جو لوگ وزن کو نہیں سمجھتے وہ اِس بات سے بھی بالکل بے خبر ہوتے ہیں کہ وہ وزن کو نہیں سمجھتے۔ میں نے بھی زندگی میں ہزارمرتبہ دیکھا کہ جو لوگ شعر کو وزن میں نہیں پڑھ پاتے وہ اصل میں شعری وزن کو سرے سے سمجھتے ہی نہیں ہیں۔ جتنا بھی سمجھایا جائے وہ یہی کہتے رہتے ہیں کہ ’’کیسے نہیں ہے وزن میں؟‘‘۔ ہمیں تو بالکل وزن میں لگتاہے۔ یہ بڑا دلچسپ منظر ہوتاہے۔ تمام شاعراس بات سے واقف ہیں۔ خیر! تو رحمان بھائی نے مندرجہ ذیل واقعہ سنایا، ’’طالب علمی کا زمانہ تھا۔ یو ای ٹی لاہور جیسی جابر یونیورسٹی کی شُہرت کا دور تھا۔ میں انجنیئربننے گیا ہوا تھا۔ یو ای ٹی سے ایک ادبی پرچہ بھی نکلتا تھا اور میں اس پرچے کا ایڈیٹر یعنی کہ ’’مدیر‘‘ تھا۔ یونیورسٹیوں میں اُن دنوں طلبہ تنظیموں کا، آج کی نسبت زیادہ ’’روایتی طرز‘‘ کا رواج تھا۔ آئے روز طلبہ تنظمیں ایک دوسرے کے ساتھ لڑتی رہتیں، اس لیے لیڈر ٹائپ طلبہ خاصے اکڑخان ہوا کرتے تھے۔ تحکّمانہ انداز میں بات کرتے اور میرے جیسا شاعر مزاج طالب علم تو ویسے بھی، ایک ہی بھبھکی سے سہم جاتا تھا۔ خیر! تو کئی مرتبہ ایسا ہوتا کہ اِسی ٹائپ کا کوئی طالب علم ایک غزل دے جاتا اور کہتا کہ آئندہ پرچے میں اس کی غزل شائع کردی جائے۔ میں پریشان ہوجایا کرتا تھا کیونکہ شاعری بے وزن ہوتی تھی جبکہ غزل دینے والے طالب علم کا لہجہ قدرے تحکّمانہ ہوتا تھا۔ میں سوچ میں پڑجاتا کہ انہیں کیسے سمجھاؤں کہ یہ غزل نہیں ہے یہ فقط نثر لکھ کر لے آئے آپ۔ آخر ایک ترکیب مجھے سُجھائی دی۔ میرے پاس جب وہ غزل لاتے تو میں کہتا، ’’آپ کی شاعری بے وزن ہے، اس لیے پرچے میں شائع نہیں ہوسکتی‘‘۔ ظاہر ہے وہ برہم ہوجاتے اور کہتے، ’’تمہیں کیسے پتہ کہ یہ بے وزن ہے؟ ہم نے جو کہہ دیا کہ وزن میں ہے توبس پھر وزن میں ہے۔ تمہارے پاس کیا ثبوت ہے کہ یہ بے وزن ہے؟‘‘۔ تب میں ان سے کہتاہے، ’’آپ کے کمرے میں کوئی شاعری کی کتاب پڑی ہے؟ کسی بھی شاعر کی؟‘‘۔ ظاہر ہے، کوئی نہ کوئی کتاب تو ہوتی ہی تھی، میں انہیں کہتا ، ’’آپ وہ کتاب لےآئیں، پھر میں آپ کو سمجھاتاہوں کہ آپ کی غزل کیونکر بے وزن ہے‘‘۔ وہ کتاب لے آتے تو میں کہتا، ’’اچھا اب ایک کھیل کھیلتے ہیں، آپ یوں کریں کہ کہیں سے بھی، کسی بھی شعر کو پہلے ٹِک کرلیں۔ ایک نشان لگا لیں۔ اب اُس شعر کے مصرعوں میں موجود لفظوں کی ترتیب بالکل الٹ پلٹ دیں۔ پچھے کا لفظ آگے اور آگے کا لفظ پیچھے لگا دیں، سب کچھ بدل دیں۔ اور وہ بے ربط اور بے ترتیب جملے مجھے سنائیں‘‘۔ وہ حیرت سے مجھے تکتے رہتے اور میرے بتائے ہوئے طریقے پر عمل کرتے۔ وہ مجھے بے ترتیب الفاظ والے جملے سناتے اور میں وہ بے ترتیب الفاظ سن کر اُنہیں واپس اصلی شعر سنا دیتا۔ ظاہر ہے میں انہیں اصلی شعر اس وجہ سے تو نہ سناتا تھا کہ وہ شعر مجھے زبانی یاد ہوتا تھا بلکہ اس وجہ سے سناسکتا تھا کہ میں ٹوٹے پھوٹے بکھروں ہوئے لفظوں کو سنتے ہی فوراً سمجھ جاتا تھا کہ اصل مصرعے کے اندر کون سی بحر میں یہ الفاظ کس طرح جُڑے ہوئے ہونگے۔ تب میں انہیں کہتا، اب جو شعر میں نے آپ کو سنایا ہے اس کو کتاب والے شعر کے ساتھ میچ کریں‘۔ ظاہر ہے شعر بالکل میچ ہوجاتا۔ وہ ششدر رہ جاتے۔ یہ کرکے پھر اُس کے بعد میں اُن سے کہتا کہ اب میں اِسی کتاب کے کسی شعر کے مصرعے کو توڑتا ہوں۔ جیسے آپ نے ترتیب بدلی ویسے ہی الفاظ کی ترتیب بدلتاہوں۔ اب آپ مجھے اس ترتیب کو واپس درست کرکے ویسے ہی شعر سنا دیں جیسے میں نے آپ کو سنایا۔ ظاہر ہے وہ ایسا نہ کرپاتے لیکن اُنہیں یہ تسلیم کرنا پڑجاتا تھا کہ، ’ہاں! تم ٹھیک کہتے ہو۔ اگرچہ ہمیں ابھی بھی سمجھ نہیں آئی کہ وزن کیا ہوتا ہے لیکن اتنا پتہ چل گیا ہے کہ کچھ ایسا میجک ضرور ہے جو تمہارے پاس ہے اور ہمارے پاس نہیں ہے‘‘۔ ادریس آزاد

##############################
https://www.facebook.com/idreesazaad/posts/10216847495486572
بے وقت، بزم توڑ کے اُٹھ کر چلے گئے تم نے ہمارے ساتھ یہ اچھا نہیں کیا  ادریس آزاد 😢😢😢

##############################
https://www.facebook.com/idreesazaad/posts/10216838219854687
عُسرو  یُسر ۔۔۔۔۔ زہر کا جام دیے جانے سے قبل بیڑیاں کھولی گئی تھیں اُس کی اُس کو آزاد کردیا گیا تھا زہر کا جام بھر دیا گیا تھا اُس نےہولے سے پنڈلیاں سہلائیں بیڑیوں کے نشان پڑ گئے تھے وہ ہنسا اور یونہی  ہنستے ہوئے اِک  ادائے عجیب سے بولا بیڑیاں بھی کمال ہوتی ہیں اب جو اُتری ہیں تو مزہ آیا اِیک بے ساختہ نشہ آیا سچ تو یہ ہے کہ اِس جہاں میں کہیں لطف کوئی بھی بےعذاب نہیں کوئی بھی  درد بے ثواب نہیں ادریس آزاد

##############################
https://www.facebook.com/idreesazaad/posts/10216861755483063
سُورج کو مرے ساتھ ہی  ڈھل جانا چاہیے اِن پھیکے  مناظر سے نکل جانا چاہیے یہ پھل بھی مرے جیسا ہے مِٹی میں پڑاہے زرخیز زمیں ہے اِسے گل جانا چاہیے یہ دِل تو نہیں ہے مرا، ہے جام لہُو کا ہے شام تو، گردن سے اُچھل جاناچاہیے جب حبس تھا، اِن سرد ہواؤں کی طلب تھی اب کہتے ہیں موسم کو بدل جانا چاہیے میں اپنی حدِ ضبط سے آگے نکل آیا ہرصاحبِ منصب کو سنبھل جانا چاہیے حصہ ہے تو ہم کو بھی ملےحسبِ تمنّا جادُو ہے توپھر ہم پہ بھی چل جاناچاہیے جو اُڑتی پھرے یونہی ہواؤں کےرُخوں پر ایسی خس و خاشاک کو جل جانا چاہیے ادریس آزاد

##############################
https://www.facebook.com/idreesazaad/posts/10216869788683888
یہ ہوتی غزل ۔ سبحان للہ دریچہء شب کھلا تو یادوں میں کیسے کیسے مقام جاگے گلاب ہونٹوں کے پھول مہکے، شراب آنکھوں کے جام جاگے بہار آئی تو روح کے ہر پرانے گھاؤ نے نام بدلا خیال تعمیر دل میں آیا تو زلزلوں کے پیام جاگے میں سو گیا تھا تری گلی میں مگر مری روح کی گلی میں ملول چہروں کے نقش ابھرے،اداس لوگوں کے نام جاگے بہ شکل سوغات پیش کر خون کو نمائش گہ وفا میں وہ بات کہہ جس کی برکتوں سے حجاب اٹھے سلام جاگے تسلیم فیروز (استادِ محترم)

##############################
https://www.facebook.com/idreesazaad/posts/10216869134867543
جس کی تحریر میں تقریر کی لذت نہیں ہے اُس کو اِک لفظ بھی لکھنے کی اِجازت نہیں ہے کل، کہ دنیا کی کسی چیز سے نفرت نہیں تھی آج دنیا کی کسی شئے سے محبت نہیں ہے ذرّۂ نُور ہوں، ہستی ہے مری سب سے الگ میری حالت پہ کسی چیز کی حالت نہیں ہے آپ نے آج بھی اظہار کیا ہے لیکن آپ کے لہجے میں وہ پہلی سی شدت نہیں ہے دل کی سُنتا ہوں تو لگتاہے خدا کی سُنی ہے یوں ہی تواپنی رگِ جان سے قربت نہیں ہے کیا کرونگا میں سجا کر مئے شیراز کے جام اِن میں تو ہوش اُڑانے کی بھی طاقت نہیں ہے میں بُجھا ہوں تو میں اپنی ہی خوشی سے بُجھا ہوں مجھ کو پھونکوں سے جلانے کی ضرورت نہیں ہے مال اموال بھی دولت ہے، انا بھی دولت آپ کے پاس وہ دولت ہے، یہ دولت نہیں ہے ادریس آزاد

##############################
https://www.facebook.com/idreesazaad/posts/10216897661500691
اجتہاد کے دروازے بند ہوں تو افترأ کے دروازے چوپٹ کھل جاتے ہیں، کیونکہ تبدیلی خودکار ہے اوراِسے روکا نہیں جاسکتا۔ یہ جہان ہر آن بدل رہاہے اور ناممکن ہے کہ کسی خیال یا طریقۂ عملی کو ہمیشہ کے لیے یکساں رکھا جاسکے۔ ادریس آزاد

##############################
https://www.facebook.com/idreesazaad/posts/10216888624914782
دیکھ اُس شاخ پہ پھوٹی ہوئی کونپل کو تو دیکھ موسمِ سرد گیا اور بہار آئی ہے دھوپ پھیلی ہے چمن زار میں اِک ماں کی طرح دُکھ میں گزرے ہوئے لمحات کو مار آئی ہے... ادریس آزاد See more

##############################
https://www.facebook.com/idreesazaad/posts/10216908020079649
کیا کہنے ہیں زبردست بہت عمدہ

##############################
https://www.facebook.com/idreesazaad/posts/10216910475501033
کیا سونا ہاتھ لگا ہے !!! حضرت فراق گورکھپوری ( رگھو پتی سہائے) کا انتہائ نایاب ویڈیو کلپ ۔  پوری گفتگو غور سے سنیے گا

##############################
https://www.facebook.com/idreesazaad/posts/10216927636170039
مولانا عبدالعزیز صاحب کا مسئلہ یہ ہے کہ انہیں کوئی بھی معقول بات نہیں سمجھائی جا سکتی ۔ لال مسجد کا پہلے سانحہ ہوا اس وقت بھی علماء نے سمجھایا کہ آپ کا قانون ہاتھ میں لینا ناجائز اور اپنے دائرہ کار سے تجاوز ہے لیکن انہوں نے آگے سے کہا کہ میں عزیمت کا مظاہرہ کر کے ملک میں اسلامی نظام نافذ کروں گا چناچہ انہوں نے عزیمت کا مظاہرہ کیا اور اسلام کے وسیع تر مفاد میں برقع پہن کر اپنے آپ کو بچا لیا ۔ اس وقت وفاق المدارس کے تمام علماء اور اسی طرح مولانا فضل الرحمن صاحب نے انہیں سمجھایا لیکن انہوں نے کسی کی بات نہ سنی چناچہ تمام بڑے علماء ان سے بیزار ہیں ۔ ایک مرتبہ حامد میر نے مولانا فضل الرحمن صاحب کے سامنے مولانا عبدالعزیز صاحب کا نام لیا تو انہوں نے سخت ناگواری کا اظہار کرتے ہوئے کہا کہ تم کس شخص کا نام لے رہے ہو ۔ مولانا  عبدالعزیز صاحب کا بہت پہلے سے پرابلم چل رہا ہے ۔ ملا عمر صاحب کے دور میں مولانا عبدالعزیز صاحب جامعة الرشيد تشریف لے گے اور جا کر مفتی رشید احمد لدھیانوی صاحب سے کہا کہ مجھے خواب آیا ہے کہ میں مسلمانوں کا خلیفہ ہوں اس لیے آپ میری بیعت کریں ۔ اس پر حضرت نے اپنے ایک شاگرد سے کہا کہ حدیث میں آتا ہے کہ جب مسلمانوں کا ایک امیر موجود ہو اور اس کی موجودگی میں کوئی دوسرا امارت کا دعوی کرے تو اسے قتل کر دو چناچہ حضرت نے تلوار کی طرف ہاتھ بڑھایا لیکن اس سے پہلے عبدالعزیز صاحب جامعة الرشيد  کا گیٹ کراس کر چکے تھے ۔ لال مسجد ایک سرکاری مسجد ہے اور یہ محکمہ اوقاف کے ماتحت ہے ۔ عبدالعزیز صاحب کو کوئی حق نہیں پہنچتا کہ اس مسجد پر قبضہ کریں ۔ عبدالعزیز سرکاری ملازم تھے جب کہ اب وہ ملازم نہیں رہے ۔ جہاں تک جامعہ حفصہ کی بات ہے تو عدالت نے فیصلہ دیا تھا کہ جامعہ حفصہ اپنی جگہ پر تعمیر کیا جائے گا لیکن اسلام آباد انتظامیہ نے مولانا عبدالعزیز صاحب سے کہا تھا کہ ہم آپ کو متبادل پلاٹ دیتے ہیں ۔ چناچہ عبدالعزیز صاحب کے نام پر انہیں متبادل پلاٹ دیا گیا جس میں مسئلہ یہ تھا کہ سرکاری زمین کسی فرد کے نام پر الاٹ نہیں کروائی جا سکتی  جبکہ یہ پلاٹ عبدالعزیز صاحب کے نام تھا ۔  عبدالعزیز صاحب اگر جامعہ حفصہ کے نام پر زمین لیتے تو یہ قانونی پیچیدگی پیدا نہ ہوتی ۔ عدالت نے اس نئے پلاٹ کو غیرقانونی قرار دیا جس پر اسلام آباد انتظامیہ نے یہ پلاٹ اپنے قبضے میں لے لیا ۔ عبدالعزیز صاحب کو پہلے لوگوں نے سمجھایا تھا کہ بعد میں پرابلم ہو سکتی ہے لیکن اس وقت انہوں نے توجہ نہ دی اور اب جب انتظامیہ نے پلاٹ واپس لیا تو انہوں نے جہاد کا اعلان کر دیا ہے ۔ ان کی مسجد کے باہر الجہاد اور القتال کے نعرے لگ رہے ہیں ۔ یہ تو خوارج والا انداز ہے ۔ پہلے بھی اس وجہ سے ملک میں آگ و خون کی ہولی کھیلی گئی اور اب پھر سے یہ مسئلہ پیدا کیا جا رہا ہے ۔ عبدالعزیز صاحب  کو چاہیے کہ بچیوں کو اس مسئلے میں درمیان میں نہ لائیں ۔ پہلے بھی انہوں نے بچیوں کو استعمال کیا ۔  اس مسئلے کو سنجیدگی سے بیٹھ کر حل کیا جا سکتا ہے پر مسئلہ یہ ہے کہ عبدالعزیز صاحب کو نہ انتظامیہ پر اعتماد ہے اور نہ ہی اکابر علماء کرام پر ۔ عبدالعزیز کو ضد چھوڑ کر حل کی طرف جانا چاہیے ورنہ پہلے بھی وہ بڑوں کی نہ ماننے کی وجہ سے مصیبت کا شکار ہو چکے ہیں ۔

##############################
https://www.facebook.com/idreesazaad/posts/10216926150252892
کیا شعر کہاہے جنابِ علی اصغرعباس نے۔ واہ بچھڑتے وقت محبت بڑے عروج پہ تھی چراغ بجھنے سے پہلے جلا تھا آخری بار علی اصغر عباس

##############################
https://www.facebook.com/idreesazaad/posts/10216936166223285
متن کا معیار جتنا پست ہو چل جائیگا روزنامہ لکھنے والے کو فسانہ چاہیے ادریس آزاد

##############################
https://www.facebook.com/idreesazaad/posts/10216966897671552
میں جانتا ہوں سبھی چاہتے ہیں جی سے مجھے مگر نکال رکھا ہے برادری سے مجھے میں اپنے کمرے کی بتّی جلا کے سوتا ہوں بڑی شدید محبت ہے روشنی سے مجھے ذرا سا پاؤں پھسلنے پہ گر گیا تھا میں اجل نکال کے لائی ہے زندگی سے مجھے نہ سنگ زَن، نہ کوئی سنگ، دشت چھوڑآیا جُنوں میں عشق ہوا ہے گلی گلی سے مجھے تو پھر دماغ میں وہ مستقل ہی رہنےلگے لگے تھے پہلی نظر میں جو سرسری سے مجھے میں منطقی تھا بہت دیر تک الجھتا رہا بچا نہ پایا کوئی پنجۂ پَر ی سے مجھے وہ فرش ِ ذہن پہ چُپکے سے پاؤں دھرتی ہے کوئی عجیب تعلق ہے آگہی سے مجھے یہ کس کی قبر میں ، مَیں آگِرا ہوں جیتے جی یہ کون سانپ ڈرانے لگے ابھی سے مجھے ملوں جو تجھ سے تو کچھ کہہ سکوں، سو مشق ِ سخن۔ مگر اِک اور بھی مطلب ہے شاعری سے مجھے مزید ہم نہ گزاریں دنوں کو گِن گِن کے بس اتنا کہنا ہے اکیسویں صدی سے مجھے ادریس آزاد

##############################
https://www.facebook.com/idreesazaad/posts/10216966878911083
استادِ محترم💖

##############################
https://www.facebook.com/idreesazaad/posts/10216966897671552
میں جانتا ہوں سبھی چاہتے ہیں جی سے مجھے مگر نکال رکھا ہے برادری سے مجھے میں اپنے کمرے کی بتّی جلا کے سوتا ہوں بڑی شدید محبت ہے روشنی سے مجھے ذرا سا پاؤں پھسلنے پہ گر گیا تھا میں اجل نکال کے لائی ہے زندگی سے مجھے نہ سنگ زَن، نہ کوئی سنگ، دشت چھوڑآیا جُنوں میں عشق ہوا ہے گلی گلی سے مجھے تو پھر دماغ میں وہ مستقل ہی رہنےلگے لگے تھے پہلی نظر میں جو سرسری سے مجھے میں منطقی تھا بہت دیر تک الجھتا رہا بچا نہ پایا کوئی پنجۂ پَر ی سے مجھے وہ فرش ِ ذہن پہ چُپکے سے پاؤں دھرتی ہے کوئی عجیب تعلق ہے آگہی سے مجھے یہ کس کی قبر میں ، مَیں آگِرا ہوں جیتے جی یہ کون سانپ ڈرانے لگے ابھی سے مجھے ملوں جو تجھ سے تو کچھ کہہ سکوں، سو مشق ِ سخن۔ مگر اِک اور بھی مطلب ہے شاعری سے مجھے مزید ہم نہ گزاریں دنوں کو گِن گِن کے بس اتنا کہنا ہے اکیسویں صدی سے مجھے ادریس آزاد

##############################
https://www.facebook.com/idreesazaad/posts/10216966878911083
استادِ محترم💖

##############################
https://www.facebook.com/idreesazaad/posts/10216976930242360
آج شام ذوالفقار چیمہ صاحب کے ہاں انور مسعود،محمد اظہارالحق، ادریس آزاد اور دیگر احباب سے ملاقات اور افکارِ اقبال پر مکالمہ

##############################
https://www.facebook.com/idreesazaad/posts/10216976065580744
آہ یہی وہ دن تھا جب آپ سے ٹکر ہوئ تھی 😜

##############################
https://www.facebook.com/idreesazaad/posts/10216985144007699
تیرا جسم اور تیری مرضی اب تک کی تاریخ میں  شاید  ہراِک شئے پر حاوی ہیں تُجھ پر مُجھ پر اور اُن سب پر جتنے اِس کے راو ی ہیں دِل پر، سرپر درپر، گھر پر روزِ ازل سے ہرعالم پر ہرشاعر پر ہرہررنگ کے صورت گر پر دنیا کی ہرشئے سے بڑھ کر تیرا جسم اور تیری مرضی پہلے بھی سب سے برترتھے اب بھی سب سے افضل ہیں تجھ کو آتا دیکھ کے آنکھیں جھک جاتی ہیں تجھ کو رُوٹھا دیکھ کے سانسیں رُک جاتی ہیں ادریس آزاد

##############################
https://www.facebook.com/idreesazaad/posts/10216993302971668
عورت کی جسمانی نزاکت و لطافت مذہب کی دین ہے۔ ارتقأ کا اصول ہے کہ چاہے کچھ ہوجائے انواع کے افزائشِ نسل کا نظام ہر حال میں جاری و ساری رہنا چاہیے۔ اگر کسی وجہ سے کسی نوع میں افزائشِ نسل کا نظام رُک گیا تو وہ نوع فنا ہوجائےگی۔ قبل ازتاریخ  میں جب انسان نے جنسی عمل میں لبھاؤ کی قدرتی حسّیں کھودِیں تو مردوں کے لیے چودہ سال کے لڑکے اور لڑکی میں فرق کرنا مشکل ہوگیا۔ جس سے فقط مردوں میں ہم جنس پرستی کا آغاز ہوا جو وقت کے ساتھ کئی شکلیں بدلتاہوا ابتدائے تاریخ کے زمانے میں ایسی خطرناک حدود کو چھونے لگا کہ نوعِ انسانی کے بقا کا مسئلہ پیدا ہوگیا۔  ایسے میں آسمانی مذاہب ہی تھے جو اس خطرناک ارتقائی صورتحال سے نمٹنے کے وسیلے کررہے تھے۔ مذاہب نے عورت کو ایسی خوبیوں سے مالامال کرنا چاہا جن کی بدولت کم عقل اورگمراہ مرد واپس نسلِ انسانی کی بقا کی طرف متوجہ ہوتے۔ ہندومت میں عورت اور مرد کی محبت کو سراہا گیا۔ ابراہیمی مذاہب نے عورت کو معتبر ہستی کے طورپر پیش کرکے واپس میدانِ بقا میں لانے کی کوششیں کیں۔ عیسائیت نے اس کے تقدس کو بحال کیا اوراسلام نے اسے حسن و خوبی کا وہ راستہ دکھایا کہ وہ جنت کی حور بن گئی۔  آج عورت خوبصورت ہے۔ اس کی نزاکت، اس کا لباس، اس کا بننا سنورنا سب آج جمالیات کی اعلیٰ ترین مثال ہے۔ لیکن عورت کا تمام تر جمال اور نزاکت کس لیے ہے؟ مغرب میں عورت آزاد ہوئی تو ان میں سے اکثر نے اکیلا رہنا پسند کیا۔ محنت کرکے بہت سارا پیسہ کمایا اور سارے کا سارا اپنی جسمانی نزاکت کو بحال اور برقرار رکھنے پر صرف کرنے لگی۔ مردوں سے پیچھا چھڑا کر پھر مردوں کے لیے ہی اپنی تمام تر محنت کی کمائی صرف کردینا بذاتِ خود ایک المیہ ہے۔ بے شک ایسی عورتیں بھی ہوسکتی ہیں جو مردوں کے لیے نہ بنتی سنورتی ہوں بلکہ ان کی حس جمالیات انہیں خوبصورت نظرآتے رہنے پر مائل رکھتی ہو۔ لیکن اس حقیقت سے ایسی عورتوں کو بھی مطلق انکار نہ ہوگا کہ آج بھی دنیا کی عورتوں کی ایسی اکثریت جو آزاد اور خودمختار ہے فقط مردوں کی نظرمیں پُرکشش نظرآنے کے لیےاپنے آپ کو بدل رہی ہے۔ عورت کا جسم آج بدل چکاہے۔ وہ ایک نازک سی گڑیا بن چکی ہے۔ ایسا کیوں ہوا؟ عورت کا جسم مرد کی خواہشات کے مطابق بدلتا چلا گیا؟ ایسا سوچیں تو لگتاہے کہ شاید وہ ٹھیک مطالبہ کررہی ہے۔  ادریس آزاد

##############################
https://www.facebook.com/idreesazaad/posts/10216991591008870
ظفرؔ آدمی اس کو نہ جانیے گا، وہ ھو کیسا ھی صاحب فہم و ذکاجسے عیش میں یادِ خدا نہ رھی، جسے طیش میں خوف خدا نہ رھا…See more

##############################
https://www.facebook.com/idreesazaad/posts/10217026411479360
جس زمانے میں تُو خیرات دیا کرتا تھا میں ترے شہر کی گلیوں میں گدا کرتا تھا جو بھی کرتا تھا مرے ساتھ وہ تُو کرتا تھا پھر جو کرتا تھا ترے ساتھ ، خدا کرتا تھا ایک دھاگے سے بندھا تھا مرا سب اوج ِ کمال اُس کی چٹکی کے اِشارے پہ کٹا کرتا تھا تُو تو غفّار تھا ہرروز ہی کرتا تھا معاف میں ترا بندہ تھا ہر روز خطا کرتا تھا تُو مرے ساتھ زمیں پر جو چلا کرتی تھی میں ترے ساتھ ہواؤں میں اُڑا کرتا تھا جنبش ِ اَبرو سے کرتا تھا سخن تُو مجھ سے تیرا وہ طرز ِ تکلم تھا، مزا کرتا تھا آپ پیتے تھے تو رُک رُک کے مجھے دیکھتے تھے اور میں آپ کی آنکھوں کا نشہ کرتا تھا قیس تو بعد میں آیا مرے پیچھے پیچھے پہلے اِس دشت مین آزادؔ رہا کرتا تھا ادریس آزاد

##############################
https://www.facebook.com/idreesazaad/posts/10217026297796518
آئن سٹائن کی فزکس اور ہمارے بچوں کا ٹیلنٹ ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ آج کلاس میں ایک بہت خوشگوار واقعہ پیش آیا۔ میں بورڈ پر ’’آئن سٹائن کلاک‘‘ ڈرا کرکے بتارہا تھا کہ ٹائم ڈائیلیشن کیسے واقع ہوتاہے اور روشنی کی شعاع کیونکر بیرونی آبزرور کے لیے لمبی ہوجاتی ہے جبکہ کلاک کے اندر موجود آبزرور کے لیے چھوٹی ہی رہتی ہے۔ بی اسی فزکس سیکنڈ کی بچیاں، چھوٹی بچیاں ہوتی ہیں۔ خیر! تو جب میں نے ٹائم ڈائیلیشن اچھی طرح سمجھا لیا اور بورڈ پر بنی ہوئی ٹرائی اینگل کے پاس کھڑا ایک بھاشن دے رہاتھاکہ ’’ہم سپیس ٹائم کے آئن سٹائنِک تصور کو سمجھنے سے کیوں محروم رہتے ہیں؟ اس لیے کیونکہ آئن سٹائن کے زمان و مکاں کا ایک فلسفیانہ فہم ہے اور ایک وہ جو ریاضی کے اساتذہ ٹائم ڈائیلیشن، لینتھ کنٹریکشن اور ماس میں اِضافے کا نہایت ٹھیک ٹھیک طریقہ سکھاتے ہیں، وہ ہے۔ میتھ یا فزکس کی زبان میں کیلکولس کے ذریعے انہی تصورات کوہمارے بچے ایف ایس سی میں خوب اچھی طرح رٹّالگا کر آتے ہیں اور اعلیٰ نمبروں سے پاس ہوتے ہیں۔ لیکن ایسا کوئی بچہ نہیں ملے گا آپ کو، جو ریاضی کی اِن مساواتوں کو حل کرتے وقت یہ بھی جانتاہو کہ کہاں ٹائم ڈائیلیشن واقع ہورہاہے اور کیسے لینتھ کنٹریکشن پیش آرہاہے۔ ضرورت اِس امر کی ہے کہ ہم جان لیں کہ یہ ریاضی نہیں کیلکولس ہے۔ اِن مساواتوں کو اخذ کرنے کا کوئی مقصد نہیں اگر ان کی جیومیٹری کو حقیقی دنیا میں اَپلائی کرنے کی اہلیت ہم میں نہیں۔ اب میں پورے یقین سے کہہ سکتاہوں کہ آپ سب بچیاں بھی ایف ایس سی میں یہ مساواتیں کرکے آئی ہیں لیکن اگر میں کسی سے پوچھوں کہ ایک جڑواں بہن کا ٹائم کیوں کم گزرا اور دوسری کیوں بوڑھی ہوگئی؟ تو آپ میں سے کوئی بھی ایسا نہ ہوگا جو اپنی پڑھی ہوئی مساواتوں کو اپلائی کرکے مجھے سمجھا سکے‘‘ میری تقریر ختم ہوئی۔۔ سب بچیاں خاموش بیٹھی میری طرف دیکھ رہی تھیں۔ میں فاتحانہ مسکراہٹ سے کلاس کی طرف دیکھ رہا تھا کہ اچانک آخری رو میں بیٹھی خدیجہ نے ہاتھ کھڑا کیا۔ میں نے مسکراتے ہوئے کہا، ’’جی بیٹا!‘‘ ’’سر! کیا میں کرکے دکھاؤں؟‘‘ مجھے خوشگوار قسم کی حیرت کا دھچکا لگا۔ میں نے کہا، ’’ارے! کیوں نہیں! آئیے آئیے‘‘ خدیجہ آخری رو سے اُٹھ کر بورڈ کی جانب آئی اور میں خود آخری رو میں خدیجہ کی چیئر پر جاکر بیٹھ گیا۔ خدیجہ بورڈ کے پاس آئی۔ اس نے مجھ سے مارکر مانگا۔ میں نے بچیوں کی قطاروں کے ذریعے مارکر بورڈ تک پہنچوایا۔ خدیجہ نے میرا ’’ڈرا‘‘ (Draw) کیا ہوا سکیچ ڈَسٹر سے مٹایا اور نہایت بہادری، اعتماد، مناسب الفاظ کے اتنخاب اور پروقار طریقے سے کہا، ’’دیکھیے سر! یہ سِی ٹی (ct) ہے نا؟ اور یہ ڈی (d) ہے۔ ہم جانتے ہیں کہ سِی روشنی کی ولاسٹی ہے اور ٹی ٹائم ہے۔ اسی طرح ہم جانتے ہیں کہ ڈی ڈسٹینس یعنی یہ والا والا فاصلہ ہے‘‘ اُس نے ڈرائنگ میں ایک جگہ انگلی رکھ کر بتایا۔  خیر! تو خدیجہ بولتی چلی گئی۔ میں اور پوری کلاس ہِکّا بَکّا دیکھ رہے تھے۔ اس چھوٹی سی بچی نے بورڈ پر آئن سٹائن کی سپیشل تھیوری آف ریلیٹوٹی یوں سمجھائی کہ باون بچیوں کی کلاس میں ہرہر بچی کو ساتھ کے ساتھ سمجھ آتی گئی۔ میں تو صرف تصوراتی اور تخیلاتی مثالوں  سے کام لے کر سمجھاتاہوں۔ خدیجہ نے تصوراتی اور تخیلاتی مثالوں کو نہایت خوبی کے ساتھ استعمال کرتے ہوئے ساتھ کے ساتھ کیلکولس  کی ہر ہر علامت بھی سمجھائی۔ ریاضی کی مساواتوں کو بھی استعمال کیا اور روشنی کی شعاع کی مختلف لمبائیاں کیوں کر ٹائم ڈائیلیشن کا باعث  بن جاتی ہیں وغیرہ وغیرہ۔ اس چھوٹی سی، معصوم سی بچی نے اتنی گھمبیر اور پیچیدہ تھیوری کو یوں چُٹکیوں میں سمجھا دیا اور ساری الجھی ہوئی مساواتوں کو پل بھر میں سلجھا دیا کہ میں حیران رہ گیا۔ خدیجہ نے جب لیکچر ختم کیا تو کلاس تالیوں کی زور دار آواز سے گونچ اُٹھی تھی۔  میں نے بڑے بھرپور انداز میں خدیجہ کو داد دی۔ واپس پوڈیم پر آیا۔ خدیجہ اپنی چیئر پر واپس چلی گئی۔ میں نے کلاس کے سامنے خدیجہ کی تعریف کی۔ بہت سارا ماشااللہ پڑھا۔ تب میں نے خدیجہ سے پوچھا، ’’بیٹا! آپ کس سکول میں پڑھتی رہی ہیں؟ آپ نے پہلے تو کبھی نہیں بتایا کہ آپ ان تصورات کو اتنا بہتر طور پر جانتی ہیں۔ ہم تو آپ سے بہت ساری مدد لیا کرینگے۔ ماشااللہ آپ کے والدین بھی یقیناً آپ کی مدد کرتے ہونگے‘‘ یہ سنا تو خدیجہ نے مسکراتے ہوئے جواب دیا، ’’نہیں سر! پچھلی کلاس میں جب آپ نے ٹائیم ٹائیلیشن سمجھایا تھا تو میں نے گھر جاکر یوٹیوب کی بہت ساری ویڈیوز دیکھیں اور میں کوشش کرتی رہی کہ آخر سر کیسے کہتے ہیں کہ دو جڑواں بہنیں ہوں اور ایک روشنی کی رفتار کے دس فیصد سے سفر پر چلی جائے اور جب وہ ایک سال بعد واپس آئے گی تو اس کی دوسری بہن اَسّی سال کی ہوگی۔ میں نے سرکھپایا۔ خود ہی لگی رہی۔ اپنی ایف ایس سی والی کتابیں نکالیں۔ رَف کاپی پر بہت سارا وقت مشق کرتی رہی۔ آخر مجھے اچھی طرح سمجھ آگیا کہ دو مختلف آبزرورز(ناظر) ہوں تو آخر ٹائم ڈائیلیشن کیونکر واقع ہوجاتاہے۔ اور سر میں نے گریوٹیشنل ٹائم ڈائیلیشن کے بارے میں بھی پڑھا اور ٹوِن پیراڈاکس کے بارے میں بھی ۔ پھر میں نے ٹوِن پیراڈاکس کے سالیوشنز(Solutions) بھی پڑھے۔ اب میں اچھی طرح جان گئی ہوں کہ روشنی کی رفتار مستقل رہنے کی وجہ سے یہ ٹائم (Time)ہی ہے جس کو بدلنا پڑیگا ورنہ تو اِکویشنز حل ہی نہیں ہوسکتیں۔ چنانچہ میں نے ٹائم کو چھوٹا بڑا کرکے دیکھا تو ساری مساواتیں حل ہوگئیں۔ میں ٹھیک سمجھی ہوں نا سر؟‘‘ اب میں سپیچ لیس تھا۔ اتفاق سے عین اسی وقت کلاس کا وقت ختم ہوگیا اور اگلی ٹیچر کی جھلک مجھے دروازے کے شیشے سے دکھائی دے گئی۔ میں نے حسبِ دستور کلاس چھوڑدی۔ ادریس آزاد

##############################
https://www.facebook.com/idreesazaad/posts/10217035617989517
سچ تو یہ ہے کہ ابھی تک انسانوں کی ایک بہت بڑی تعداد کو انسان ہی نہیں سمجھا جاتا۔ یہ میں استعارۃً نہیں کہہ رہا بلکہ معنوی طور پر میری مراد ہی یہی ہے۔ یعنی مُصلّیوں، چُوڑھوں، بستی والوں، موروں، کیہَلوں، پکھی واسوں، مسلم شیخوں، فقیروں، فٹ پاتھ پر سونے والوں، شہرکےمضافات میں چھولداریوں تلے سونے والوں، کے قبائل پاکستان میں بھی ان گنت ہیں۔ یہ قبائل دنیا کے ہرملک میں ایسی آبادیاں بلکہ مورثوں کے کُنڈ یعنی جِین پول ہیں، جنہیں ابھی تک اشرف المخلوقات ہونے کا شرف حاصل نہیں ہوسکا۔ ہم اعلیٰ انسانی اقدار کے مبلغ ہوسکتے ہیں۔ ہم بنیادی انسانی حقوق کے رکھوالے بھی ہوسکتے ہیں۔ ہم ایسے پسے ہوئے طبقات کی حقیقی آزادی کے لیے عملاً لڑتے بھی ہونگے، قربانیاں بھی دیتے ہونگے۔ لیکن یقین جانیے! ہم اُن کو اپنے جیسا انسان نہیں مانتے۔ ہم ان کے بچوں کے ساتھ اپنے بچوں کا کھیلنا گوارہ نہیں کرسکتے۔ اگرسکول میں ایک چُوڑھے یا مصلّی کا بچہ پڑھتاہو تو ہم اپنے بچے کو اس کی صحبت سے منع کرتے ہیں۔ ہم ان کے ساتھ کھانا نہیں کھاسکتے۔ ہم ان کے استعمال کیے ہوئے برتن کو استعمال نہیں کرسکتے۔ وہ ہمیں ملنے آئیں تو زمین پر بیٹھتے ہیں، ہم انہیں کرسی پر بیٹھنے کا نہیں کہہ سکتے۔ وہ صرف غریب نہیں ہیں۔ وہ کالے ہیں؛ وہ میلے ہیں؛ وہ بہت زیادہ دُبلے ہیں؛ ان کی آنکھوں میں پیلاہٹ ہے؛ ان کے بالوں میں کنگھی نہیں ہے؛ ان کی پینٹ یا دھوتی پھٹی ہوئی اور میلی کچیلیی ہے؛  ہم ان کی عادات اور رسوم کو دِل سے برا جانتے ہیں۔۔ سب سے بڑھ کر اُنہیں بولنا نہیں آتا۔ وہ اُجڈ ہیں، جاہل ہیں، ان پڑھ ہیں۔ الغرض وہ ہرلحاظ سے حقیر ہیں۔ سترسال میں شاید کسی ایک بھی شہری نے اپنے بچوں کا رشتہ ان گھٹیا ’’نا انسانوں‘‘ سے نہ کیا ہو۔  نظریۂ ارتقأ کے قوانین کی رُو سے دیکھا جائے تو بحیثیتِ مجموعی ان کے جینز بالکل یونہی ڈھل چکے ہیں جیسے کہ وہ اب ہیں۔ ان میں کوئی ایکسٹرا ذہین، غیرمعمولی طور پر پڑھا لکھا، اعلیٰ مہارتوں کا حامل، غیر معمولی انسان یا یوں کہا جائے کہ کوئی نابغہ پیدا ہوجانا ناممکن کے قریب بعید ہے۔ یہ قبائل معاشرے کے لیے عموماً بے ضرر بلکہ کسی حد تک مفید بھی ہوتے ہیں۔ آج تک کوئی ایسا واقعہ نوٹ نہیں کیا گیا جس کے مطابق ان اقوام نے کوئی انقلابی تحریک اُٹھانے کی کوشش کی ہو۔ یہ صدیوں سے اسی حال میں جیتے آرہے ہیں۔ ہم تصور بھی نہیں کرسکتے کہ ان میں سے ہیرو یا قائد بن سکتاہے۔ اس لیے ان کے حق میں کبھی کوئی انقلاب ممکن بھی کیسے ہوسکتاہے؟ جب تک ہم اپنے آس پاس جیتے جاگتے، دو ٹانگوں پر چلنے والے، ہماری طرح باتیں کرنے والے انسانوں کو اپنے جیسا درجہ دینے کے اہل نہیں ہیں منطقی اعتبار سے ہم خود بھی انسان کہلانے کے حقدار نہیں۔ باقی رہی بات کہ ہم حقوقِ انسانی کے علمبردار ہیں اور ہم یہ این جی او بنائی ہوئی ہے اور وہ جلوس نکالا ہوا ہے تو سچی بات یہ ہے کہ یہ سب کچھ ہم نے فقط اپنی ہی نسل کے لیے کررکھاہے۔ وہ ’’ناانسان‘‘ جو ابھی ارتقا کے درجے میں کتوں، بلّوں اور بندروں کے درجے پر ہیں، ان کے لیے کسی تحریک کا خیال بھی ذہن میں لانا ہمارے لیے ناممکن ہے۔  کسی شاعر نے کہا تھا، کلفاں والے شملے سوچی پئے گئے نیں اوکھیاں گلاں کر گیا پُت مصلّیاں دا لیکن میرے بھائی! مصلیاں دے پُت اوکھیاں گلاں کرتے ہوتے تو اب تک ہم ان انسانی قبائل کو یوں ارذل المخلوقات کے طور پر نہ دیکھ رہے ہوتے۔ یہ وہ مسئلہ ہے جسے حل کرنے کے لیے ہمارا شدید مذہبی ہونا بھی ہماری کبھی مدد نہیں کرسکا۔ یہ وہ مسئلہ ہے جسے ہم اپنے ماحول کا حصہ سمجھتے ہیں۔ جسے ہم عین فطری اور سماجی حقیقت سمجھتے ہیں۔ وہ ہمیں روز کہیں نہ کہیں دکھائی دے جاتے ہیں لیکن ہمارے لیے ان کے پاس سے گزرنا ایسا معمول کا کام ہے جیسے کسی بھی کھمبے کے پاس سے گزرجانا۔  ادریس آزاد

##############################
https://www.facebook.com/idreesazaad/posts/10217035462665634
تیسری بارش ۔۔۔۔۔۔۔۔۔۔۔۔۔۔۔ اب تک بارش برس رہی ہے یہ بارش بھی یاد رہیگی اس سے پہلے عمر کے اِن سارے سالوں میں تین ایسی برساتیں ہیں جو ہر بارش پر یاد آتی ہیں پہلی بارش سب سے اچھی بارش تھی وہ تب ہم دونوں ٹین ایجر تھے تم کھڑکی میں بیٹھی بظاہر اپنی اُن قاتل آنکھوں سے باہر کے اُس بھیگے منظر میں گُم صم تھیں لیکن چُپکے چُپکے اور وقفے وقفے سے میری جانب دیکھ رہی تھیں اورمیں نے ’’آداب عرض‘‘ کی اوٹ سے تم کو پکڑ لیا تھا جیسے آنکھوں میں وہ منظر وادی بن کر ٹھہر گیا ہو اُس دن بھی بارش نے دن سے لے کے رات گئے تک سب پیڑوں اور سب رستوں کو دھو ڈالا تھا اور پھر اگلے دن جب میں اور میرے ماموں ہم لاھور سے واپس گھر کو لوٹ رہے تھے تم نے مجھ کو سب سے چھپا کر ٹافی دی تھی وہ شیرینی اور وہ لذت ہربارش میں یاد آتی ہے دوجی بارش ساون کی بارش تھی لیکن اب ہم دونوں بچے نہیں تھے یاد ہے تم کو کتنے دن تک روز مسلسل بارش ہوتی رہی تھی یاد ہے تم نے کتنے شوق سے آرڈر پر اِک ڈیک بنوایا تھا اور جس کے دیسی ’’بُوفر‘‘ کتنے اچھے تھے اور وہ گانے ہائے وہ اس دور کے گانے ’’ہم تم ہونگے بادل ہوگا رقص میں سارا جنگل ہوگا‘‘ ’’ایسے موسم میں چپ کیوں ہو؟ کانوں میں رَس گھولو ہونٹ اگر خاموش ہیں سجنا آنکھوں ہی سے بولو‘‘ اور کشور کا یاد ہے وہ؟ ’’ر ِم جِھم گرے ساون‘‘ فُل آواز میں، تم ہروز لگا دیتی تھیں اِن گانوں کے ساتھ ہماری کتنی یادیں وابستہ ہیں اُس ساون میں ہم دونوں نے مل کر کتنے وعدے کیے تھے مل کر کتنے مزے کیے تھے روز سموسے منگواتے تھے املی کی چٹنی تو آتے ہی تم جھپٹ لیا کرتی تھیں اکثر ہاں بس اُس ساون کی اِک بارش جو ہربارش میں یاد آتی ہے بُوندا باندی میں ہم دونوں صحن میں بیٹھے بھیگ رہے تھے اور اِک بات پہ جھگڑ رہے تھے تم کہتی تھیں ’’جھوٹے روپ کے درشن میں‘‘ راجہ انور نے جو لکھا ہے اُس کو پڑھ کر اب تم ہرقیمت پر جامعۂ پنجاب میں جاکر ایم اے اردو لٹریچر میں داخلہ لوگی تم کہتی تھیں، ’’تم بھی آؤ‘‘ میں نے کہا تھا ’’میں مفلس ماں باپ کا بیٹا‘‘ شہر میں کیسے جاکر آگے پڑھ سکتاہوں؟ تم کہتی تھیں ’’تم کرلوگی‘‘ میں نے کہا تھا، ’’یہ مجھ کو منظور نہیں ہے‘‘ تم نے کہا تھا، ’’اچھا! مل جل کر، کرلینگے‘‘ یوں ہم بیٹھے جھگڑ رہے تھے یکدم زور سے بادل گرجا اور پھر یکدم برس پڑا تھا تم پہلے سہمی، سمٹی تھیں پھر یکلخت یونہی ہنس دی تھیں افف ہم کتنے خوش تھے اُس دن اور پھر تم جب پوری بھیگ گئیں تو لال دہکتاچہرہ لے کر تیزی سے اندر کمرے میں بھاگ گئی تھیں تیسری بارش درد کی بارش قاتل، ظالم، اندھی بارش آپ چلے جانے والے تھے اور میں آپ کے پاس کھڑا تھا دروازے میں اتنے دن کے حبس نے جیسے دِل کی گردن تھام رکھی تھی پتہ پتہ دو بوندوں کو ترس رہا تھا دو دن سے ہلکے ہلکے بادل آتے تھے اور چپ چپ چاپ چلے جاتے تھے آپ وہیں قالین پہ بیٹھے سر کو جھکائے جیون کا سامان اکیلے باندھ رہے تھے مجھ کو چھوڑ کے جانے والے تھے اور :( پہلے میری آنکھوں سے دو بوندیں برسیں پھر کچھ دیر میں بارش برسی کھل کر برسی ایسی برسی ایسی برسی کہ بس اُس کے بعد سے اب تک میری آنکھیں برس رہی ہیں عمر کے اِن سارے سالوں میں تین ایسی برساتیں ہیں جو ہر بارش پر یاد آتی ہیں آج بھی کب سے اب تک بارش برس رہی ہے یہ جو بارش برس رہی ہے یہ بارش بھی اپنی کچھ پیچیدہ یادیں چھوڑ گئی ہے یہ بارش بھی یاد رہیگی ادریس آزاد

##############################
https://www.facebook.com/idreesazaad/posts/10217053241670098
جب آپ کسی شئے کو چھُوتے ہیں تو آپ دراصل درجۂ حرارت محسوس نہیں کررہے ہوتے، بلکہ آپ فقط وہ شرح محسوس کررہے ہوتے ہیں کہ جس پر حرارت آپ سے شئے  میں منتقل ہورہی ہے یا شئے سے آپ میں۔

##############################
https://www.facebook.com/idreesazaad/posts/10217051557307990
جراثیم کی کئی اقسام ہماری دشمن ہیں اور روزِازل سے ہمارے پیچھے پڑی ہوئی ہیں۔ آج تک زمین پر پائی جانے والی بلاؤں میں سب سے بڑی بَلا مچھر کو تسلیم کیا گیاہے۔ یہ اعدادوشمار کی بات ہے، محض استعارۃً استعمال کیا گیا نام نہیں۔ مچھر نے اعدادوشمار کے لحاظ سے اب تک زمین پر پائی جانے والی ہر بُری، موذی اورخوفناک بَلا سے بڑھ کر انسان دشمنی کی ہے۔ جب کبھی مجھے اس بات کا خیال آتا ہے تو مجھے قرانِ پاک کی ایک آیت یونہی بس یاد آجاتی ہے، حالانکہ اُس آیت کا کوئی خاص تعلق اس بات سے نہیں بنتا۔ آیت یہ ہے، اِنَّ اللّٰہَ لَا یَسۡتَحۡیٖۤ اَنۡ یَّضۡرِبَ مَثَلًا مَّا بَعُوۡضَۃً فَمَا فَوۡقَہَا ؕ فَاَمَّا الَّذِیۡنَ اٰمَنُوۡا فَیَعۡلَمُوۡنَ اَنَّہُ الۡحَقُّ مِنۡ رَّبِّہِمۡ ۚ وَ اَمَّا الَّذِیۡنَ کَفَرُوۡا فَیَقُوۡلُوۡنَ مَا ذَاۤ اَرَادَ اللّٰہُ بِہٰذَا مَثَلًا ۘ یُضِلُّ بِہٖ کَثِیۡرًا ۙ وَّ یَہۡدِیۡ بِہٖ کَثِیۡرًا ؕ وَ مَا یُضِلُّ بِہٖۤ اِلَّا الۡفٰسِقِیۡنَ ﴿ۙ۲۶﴾ ترجمہ: الله اس بات سے عار نہیں کرتا کہ مچھر یا اس سے بڑھ کر کسی چیز کی مثال بیان فرمائے۔ جو مومن ہیں، وہ یقین کرتے ہیں وہ ان کے پروردگار کی طرف سے سچ ہے اور جو کافر ہیں وہ کہتے ہیں کہ اس مثال سے خدا کی مراد ہی کیا ہے۔ اس سے بہتوں کو گمراہ کرتا ہے اور بہتوں کو ہدایت بخشتا ہے اور گمراہ بھی کرتا تو نافرمانوں ہی کو (۲۶)  جالندھری خیر! کرونا وائرس کا تو مچھر کے ساتھ کوئی تعلق نہیں، لیکن فما فوقہا کے ساتھ بہت تعلق ہے۔ مچھر سے بڑھ کر کس چیز کی مثال دی جاسکتی ہے؟ ظاہر ہے مچھر سے بڑھ کر کے الفاظ سے مُراد مچھر سے جسمانی طورپر بڑی ہونا ضروری تو نہیں کیونکہ مچھر کو یہاں حقارت کے ایک درجے میں بیان کیا گیا ہے، سو مچھر سے بڑھ کر حقیر کیا چیز ہوسکتی ہے؟ بالفاظِ دیگر مچھر سے بڑھ کر معمولی؟ بہرحال آمدم برسرمطلب کہ انسان اِس کائنات میں آفتات و آلام میں گھرا ہوا ہے اور ہمیشہ سے گھرا ہوا ہی رہا ہے۔ گزشتہ زمانوں کی آفات رُک نہیں گئیں، اب بھی جاری ہیں اور پہلے سے بڑھ کر جاری ہیں لیکن ہم نے ان کے ساتھ معاملہ کرنا سیکھ لیا ہے۔ ہم نے دشمن کی کمزور رگوں کو پکڑ لیا ہے اور اس لیے ہم اب ان آفات سے اتنے پریشان نہیں ہوتے بلکہ ان کی موجودگی میں بھی آرام سے جیتے چلے جاتے ہیں۔ اس پر مستزاد ابھی تک بعض ایسی آفات بھی موجود ہیں جن کا ہم مقابلہ کرنے یا ان کے ساتھ نمٹنے کے بھی اہل نہیں ہیں، جیسا کہ زلزلہ یا سونامی، لیکن پھر بھی ہم ان کے بیچوں بیچ خوش خوش رہتے چلے جاتے ہیں۔ ہم انسان ہیں۔ اقبال کے بقول اگرہمارے راستے میں پہاڑ آجاتا ہے تو ہم پہاڑ کورکاوٹ نہیں سمجھ لیتے بلکہ اسے تسخیر کرلیتے ہیں، اس کو اپنی مرضی اور منشا کے مطابق ڈھال لیتے ہیں، اسے تبدیل کردیتے ہیں۔  فلسفیوں اور صوفیوں کے دوطرح کے نظریات رہے ہیں۔ نمبرایک ’’یہ کائنات تمہاری دوست ہے، اس کی ہرشئے کو دوست بناؤ! اس سے محبت کرو! کیونکہ دوستوں سے محبت کی جاتی ہے۔ دنیا میں رہنے کا بہترین طریقہ یہی ہے کہ ایک درخت سے لے کر ایک پہاڑ تک سب تمہارے دوست ہیں سو ان سے محبت کرو!‘‘ دوسرا نظریہ اس کے بالکل برعکس ہے، ’’یہ کائنات تمہاری دشمن ہے۔ اسے تسخیر کرو! اگر اسے تسخیر نہیں کروگے تو یہ تمہیں تسخیر کرلے گی اور فنا کردے گی۔ کائنات کی ہر شئے کو تسخیر کرو! البتہ تسخیر کرنے سے ہرگز یہ  مراد نہیں کہ دنیا کی ہرشئے کو فنا کردو! فنا کردیا تو دشمن باقی ہی نہ رہے گا سو فتح بیکار اور بے ذائقہ رہے گی۔ دشمن کو ختم یا فنا نہیں کیا جاتا۔ دشمن کو تسخیر کیا جاتاہے۔ وہ تمہارے سامنے ہاتھ جوڑ دے اور تمہاری مرضی سے موجود رہے۔ یہ ہوتا ہے دشمن۔ سو تمہارے سامنے پہاڑ آئے تو اسے مسخر کرو! دریا آئے تو اس کا رخ موڑ دو!  ضرورت پڑے تو کسی  ویران سیارے کو دوٹکڑوں میں کاٹ دو اور دونوں ٹکڑوں کو الگ الگ استعمال میں لاؤ!‘‘ ان دونوں نظریات میں پہلا نظریہ تصوف میں وحدت الوجود کہلاتاہے۔ بدھ مت میں ایسے بھی فرقے پائے جاتے ہیں جو ہمیشہ ہی ماسک پہن کر رکھتے ہیں کہ خدا کی کوئی مخلوق ان سے نادانستگی میں نِگلی نہ جائے اور کہیں مر نہ جائے۔ کائنات کی ہرشئے ہماری دوست ہے اور اس لیے زندگی کی ہرشکل ہمارے لیے مقدس و محترم ہے۔ انقلابِ چین کے بعد شہنشاہ پھوہی کو گرفتار کرکے جیل میں ڈال دیا گیا تو ساتھ ہی چیرمین ماؤ کا حکم آیا کہ مُلک میں مکھیاں مارو! مکھیوں کی اتنی زیادتی ہوگئی تھی کہ بیماریوں کے پھیلنے کا شدید خطرہ بڑھ گیا تھا۔ پھوہی اپنی آب بیتی میں لکھتا ہے کہ مجھے بھی جیل میں ایک مکھی مار ’’پنکھی‘‘  سی پکڑادی گئی۔ لیکن میں مکھی کو کیسے مارتا؟ مکھی تو جاندار تھی۔ کسی جاندار کو کیسے مارا جاسکتاہے؟ ایک  زندگی کا خاتمہ کیسے کیا جائے؟ لیکن پھوہی کو مکھیاں بالآخر مارنا پڑیں کیونکہ حکمِ حاکم تھا اورساتھی قیدی غصہ کرتے یا مذاق اُڑاتے یا شکایت لگاتے تھے کہ یہ مکھیاں نہیں مارتا۔ پھوہی بدھ مت کا ماننے والا تھا۔ ہندومت میں بھی ایسے فرقے ہیں۔ اسلام سمیت دیگر کئی بڑے مذاہب میں بھی یہی وحدت الوجودی طرز کی محبتِ کائنات کا تصورپایا جاتاہے۔ فی زمانہ تو کچھ زیادہ ہی اس تصورکے چاہنے والے موجود ہیں ، بلکہ یوں کہنا چاہیے کہ فی زمانہ عملی لحاظ سے دنیا پر بدھ مت کے تصورات کا غلبہ ہے۔ لیکن اس کے برعکس کائنات کو تسخیر کرنے کا نظریہ بھی ہمیشہ موجود رہا ہے۔علامہ اقبال اس نظریہ کے بہت بڑے مبلغ ہیں۔ یہ قران کا نظریہ ہے۔ تسخیرِ کائنات کا حکم قران نے ہی دیا ہے۔ ڈاکٹرسیدعابدعلی عابد کے بقول اقبال کائنات کو انسان کا ایسا دشمن تصورکرتے ہیں جسے تسخیر کرنا شرَفِ انسانیت ہے۔ ادریس آزاد

##############################
https://www.facebook.com/idreesazaad/posts/10217080315466926
پاکستان کی مذہبی قوتیں، سوشلزم اورحالاتِ حاضرہ ۔۔۔ زندہ لوگ کے سینتالیسویں اجلاس کی کارروائی ۔۔۔ آج کا اجلاس خاصا گرماگرم تھا۔ میں پہنچا تو بحث زوروں پر تھی۔شروع شروع میں مجھے موضوع کی مرکزیت کا اندازہ نہ ہوسکا لیکن کچھ ہی دیر میں بات واضح ہوگئی۔ دراصل  آج کی گفتگو جنابِ افتخارعارف کے ایک سوال سے شروع ہوئی تھی۔انہوں نے پروفیسر فتح محمد ملک سے یہ سوال کیا کہ، ’’سوویت یونین  بڑی تیزی سے  جس نکتۂ نظرکودنیا میں پھیلا رہاتھا، اُس آئیڈیالوجی کا قلع قمع کرنے کے لیے امریکہ نے دنیا بھر میں مذہبی قوتوں کو استعمال کرکے اُس کا راستہ روکا ۔ اگرپاکستان کی مذہبی قوتیں اُس وقت امریکہ کی آلہ کار نہ بنی ہوتیں تو آج سوویت یونین موجود ہوتا اور دنیا کا نقشہ ہی کچھ اور ہوتا‘، اِس خیال پر آپ کا کیا مؤقف ہے؟‘‘ اس پر فتح محمد ملک صاحب نے کچھ واقعات سنائے جن سے یہ تاثر ملا کہ  ملک صاحب کا   مؤقف افتخارعارف صاحب کے مؤقف سے کچھ زیادہ مختلف نہیں تھا۔ البتہ استادِ محترم جناب جلیل عالی صاحب کا مؤقف یکسرمختلف تھا۔ عالی صاحب کا کہناتھا کہ اوّل تو سوویت یونین  فقط پاکستان کی مذہبی قوتوں کی مدد سے  تباہ نہیں ہوا، اس کے اپنے اندرونی حالات ہی ایسے ہوچکے تھے کہ وہ مزید باقی نہ رہ سکتاتھا۔  دوئم یہ کہ  امریکہ نے فقط مذہبی قوتوں کو ہی استعمال نہیں کیا بلکہ اس وقت کی جدید مغربی سرمایہ داریت پسند لبرل قوتوں  کوبھی استعمال کیا۔ امریکہ نے کمال ہشیاری سے قدامت پسندوں کے ہاتھ میں اسلام اور مغرب پسند جدیدیوں کے ہاتھ میں سوشلزم کا جھنڈا تھما کر ایک فیک تضاد ابھارا اور طبقاتی تضاد کو پیچھے کرا دیا۔   عالی صاحب کا مؤقف تھا کہ بھٹوکے چند اقدامات ایسے تھے جن سے امریکہ بھٹوسے ناراض ہوگیا۔مثلاً  مسلم آئل ویپن (Muslim Oil Weapon)، کہُوٹہ پلانٹ، اسلامی سربراہی کانفرنس وغیرہ۔ ان اقدامات سے پہلے پہلے تک بھٹوامریکہ مخالف نہیں تھابلکہ بھٹوامریکہ کی ہی رضا سے آیاتھا۔امریکہ بھٹوکو جس مقصد کے لیے لایاتھا وہ مقصد تھا، خطے سے اُس سوچ کا خاتمہ جسےافتخارعارف صاحب نے سوویت یونین کا نکتۂ نظرکہاہے، یعنی کمیونسٹ طرزِ فکر۔بھٹونے امریکہ کا یہ مقصد بخوبی پورا کیا۔ اور دوسرا مقصدتھا  ٹیک آف کے قریب پہنچی معیشت کی تباہی۔ افغان وار سے پہلے کالجوں اور یونیورسٹیوں میں مغرب زدہ آزاد خیال لوگ  ترقی پسندوں کےساتھ  مل کر مذہب پسندوں کی مخالفت کیا کرتے تھے۔اور  صرف مذہب کی مخالفت ہی  ترقی پسندی سمجھی جاتی تھی۔چنانچہ جب بھٹو نے امریکہ کی مخالفت شروع کی تو نام نہاد اسلام پسندوں کے ساتھ ساتھ نام نہاد سوشلسٹ اور ازاد خیال سب بھٹو خلاف اکٹھے ہو گئے۔ غالباً اسی موقع پر جناب محبوب ظفرصاحب نے خالد احمد کی کسی کتاب کا حوالہ بھی دیا جو اُنہوں نے بھٹوکی زندگی پر لکھی تھی۔وہ انگریزی زبان میں لکھتے تھے، صحافی تھے اور بھٹوکے بہت قریب رہے تھے۔ خالداحمد کی اس کتاب میں واضح کردیا گیاہے کہ بھٹوفی الاصل کالونیل دورکی نشانی تھا۔وہ اِمپیریل اورفیوڈل تھا۔وہ کمیونسٹ نہیں تھا۔ عالی صاحب نے بھی اسی نوعیت کی بات کی اور کہا کہ بھٹو نے نئی اُبھرتی ہوئی انڈسٹری کوختم کرکےقومی اثاثوں کو نیشنلائز کیا تو یہ فی الاصل سوشلزم کے ذریعے ، سوشلزم کی ہی نفی تھی۔کیونکہ کسی بھی ریاست کے اثاثے قومیائے جانے سے پہلے ریاست میں دوطبقات کا وجود لازم ہوتاہے۔سرمایہ دار اور محنت کش۔ پاکستان میں ابھی انڈسٹری اپنے ابتدائی دور میں تھی۔ یہ دونوں طبقات ابھی پوری طرح وجود میں آئے ہی نہیں تھے۔ خود سوویت یونین میں کمیونزم کی ناکامی کی ایک بڑی وجہ یہی رہی تھی کہ بہت سے ماہرین کے مطابق روس کا اشتراکی انقلاب پری میچور تھا، یعنی وہاں سرمایہ دار اور مزدور کے دو طبقات پوری طرح پروان نہیں چڑھ پائے تھے کہ جیسے یورپ میں ہوا۔  بھٹوصاحب نے جب اُبھرتی ہوئی انڈسٹری کو تباہ کیا تو  یہ پاکستان کےزوال کی طرف سفر تھا نہ کہ عروج کی طرف۔ اس موقع پر مسعود مفتی صاحب نے کہا کہ، ایوب کے مارشل لا سے پہلے پاکستان کی تعمیروترقی کی مضبوط بنیادیں رکھ دی گئی تھیں۔ مارشل لاؤں نے بتدریج پورے ملک کو کنٹونمنٹ سیٹ اپ میں بدلنے کے منصوبے پر عمل کیا۔ پاکستان کی انتہائی تجربہ کار اور باصلاحیت بیوروکریسی کو بھی بتدریج بے دخل کردیاگیا اور دیگر ادارے بھی تباہ کردیے گئے۔ یوں  گویا یہ بات سامنے آرہی تھی کہ ایوب سے پہلے پاکستان چونکہ انڈسٹری کی طرف جارہا تھا تو لامحالہ اب پاکستان تاریخ عالم کی رُو سے ترقی کے دوسرے فیز میں داخل ہونے والا تھا۔ یعنی کالونیل امپیریلزم سے انڈسٹریلزم کی طرف۔بھٹو نے انڈسٹری کو ختم کرنے میں جو کردار ادا کیا وہ دراصل سرمایہ دارانہ ممالک کا ہی ایجنڈاتھا ۔ یہ ایک جھوٹا تنازعہ (Fake Conflict)   تھا جس کی آڑ میں امپریلزم یعنی جاگیرداری نظام کو اس لیے مضبوط کیا گیا کہ آگے چل کر اس کی مدد سے سوویت انقلاب کے راستے میں بند باندھا جانا تھا۔ عالی صاحب نے زوردے کر کہا کہ، ’’میں خود گواہ ہوں۔ بھٹوکی ایک تقریر میں نے خود سُنی۔ جس میں بھٹونے کہاتھاکہ ، ’میں نے کمیونزم کے خاتمے کے لیے پاکستان میں سی آئی اے سے بڑا کردار ادا کیا ہے‘‘ لیکن پھر عالی صاحب کا ہی یہ کہنا تھا کہ بھٹو کے چند ایسے اقدامات  بھی تھے جو امریکہ کو کسی صورت گوارہ نہیں تھے۔جن میں عربوں کا تیل، اسلامی سربراہی کانفرنس اور کہوٹہ پلانٹ وغیرہ خاص قابلِ ذکر ہیں۔ ان اقدامات کی وجہ سے امریکہ بھٹو سے ناراض ہوا اور ضیالحق کو لے آیا۔یہی وہ دور ہے جب مذہبی قوتوں کو انہی جاگیرداروں کے عہدِ اسمبلی میں سامنے لایا گیا جوانڈسٹریلزم کے ناکام ہوجانے کے بعدعوام کے واحد نمائندےبن  جانے کے لیے وطنِ عزیز میں موجود تھے۔الغرض  انڈسٹری کے مزدوروں اور مالکوں کے تنازعات بھٹودورکا مصنوعی اورجھوٹا تنازعہ ہے جبکہ  مذہبی قوتوں کا استعمال جوضیادورمیں کیاگیا، فی الاصل ان حالات کا نتیجہ ہے جو بھٹوکے دور میں وجود میں آچکے تھے۔کیونکہ بھٹوکو ہٹانے کا ذمہ دار  ضیالحق نہیں بلکہ وہ مذہبی گروہ ہیں جو نوستاروں والے اتحاد میں جمع ہوچکے تھے۔ وہ نوستاروں والا اتحاد کس نے بنایاتھا؟ ظاہر ہے یہ اتحاد امریکہ کا بنایا ہوا تھا۔کیونکہ اس میں ایسی ایسی جماعتیں بھی شامل تھیں جو نظریاتی طورپرایک دوسرے کے شدید مخالفین تھے یعنی لیفٹیسٹ اور رائٹسٹ دونوں اکھٹے ہوگئے تھے۔ ۔یہ سب پارٹیاں بھٹوکو ہٹانے کی ذمہ دار ہیں۔ نوستاروں کا یہ اجتماع امریکہ کا منصوبہ تھا اور پھر جب ضیالحق برسراقتدارآگیا تو اِسی مذہبی اتحاد کی آڑ میں اسے سوویت یونین کے خلاف جہاد کااعلان کرنے کا بھی موقع میسر آگیا۔ اس خیال سے فتح محمد ملک صاحب نے اختلاف کیا اور کہا کہ، ’’بھٹوسائنٹفک سوشلسٹ نہیں تھا بلکہ بھٹواسلامک سوشلسٹ تھا۔اُنہوں نے اپنا ایک واقعہ بھی سنایا جس میں انہوں نے واضح طورپر یہ کہا کہ جب  بھٹودور میں اُنہیں کسی بڑے قومی جریدے کی ایڈیٹرشپ دی گئی تو ساتھ ہی یہ بھی بتادیاگیاکہ آپ کو اِس لیے چنا گیاہے کیونکہ آپ اسلامک سوشلسٹ ہیں، اور یہ کہ ہمیں سائنٹفک سوشلسٹ ایڈیٹر نہیں چاہیے۔‘‘ مسعود مفتی صاحب نے کہاکہ، ’’پاکستان میں مذہبیوں کے عمل دخل کا آغاز تو قراردادِ مقاصد کی وجہ سے دوبارہ بحال ہوا۔ ورنہ مولوی تو پاکستان بننے کے خلاف تھے۔ سوائے مولانا شبیراحمد عثمانی کے، کون تھا جو قائدِ اعظم کے ساتھ کھڑا تھا۔ اگرلیاقت علی خان نےقراردادِ مقاصد نہ بنوائی ہوتی تو مولویوں کی پاکستان میں کوئی جگہ نہیں تھی۔‘‘ اس بات سے عالی صاحب نے بھی اختلاف کیا اور پروفیسر فتح محمد ملک صاحب نے بھی اختلاف کیا۔ ملک صاحب کا یہ مؤقف تھا کہ قراردادِ مقاصد مولویوں کے ممکنہ عمل دخل کو روکنے کے خلاف ایک بند کے طورپر وضع کی گئی تھی۔ آپ قراردادِ مقاصد کی شقیں پڑھیں تو آپ پر واضح ہوجاتاہے کہ  پاکستان کے حقیقی اہداف کو مذہبی شدت پسندی سے بچانے کی غرض سے قراردادِ مقاصد پیش کی گئی۔ پھر یہ قرارداد اس وقت کی اسمبلی سے منظوربھی کروائی گئی۔ بلامنظوری اِسے آئین کا حصہ نہیں بنایاگیا۔ عالی صاحب نے ملک صاحب کی بات سے اتفاق کیا۔ اس دوران حمید شاہد صاحب نے گفتگو میں حصہ لیتے ہوئےکہاکہ، ’’دراصل پاکستان میں جو کچھ بھی ہوتاہے، وہ  جمہوری طریقے سے نہیں ہوتا بلکہ امریکی مداخلت سے ہوتاہے۔ کوئی بھی حکومت یا کوئی بھی کسی بڑے ادارے کا سربراہ امریکہ کی مرضی کے بغیر نہیں بنتا۔ اس پر مستزاد یہ  زمانہ آئیڈیالوجیوں  کا زمانہ نہیں ہے۔ آئیڈیالوجی ہرکہیں پِٹ رہی ہے۔‘‘ اس بات کے ساتھ سب نے اتفاق کیا۔ ملک صاحب نے تو یہاں تک کہا کہ ہرفوجی آمرامریکہ کی ہی مرضی سے آیا ہے۔افواجِ پاکستان کا سربراہ بھی امریکی مرضی کے بغیر نہیں بن سکتا۔ عالی صاحب کا البتہ یہ مؤقف تھا کہ امریکی مرضی والی بات میں تھوڑی سی لچک رکھی جائے۔ وہ اِس طرح کہ امریکی مرضی کے ہوتے ہوئے ہماری بھی مرضی موجود رہتی ہے۔ کچھ کام وہ ہم سے دھونس کے ذریعے کرواسکتے ہیں اور کچھ کام وہ دھونس کے ذریعے بھی نہیں کرواسکتے او رپیار کے ذریعے بھی نہیں کرواسکتے۔ ایوب نے امریکہ کو اڈے دینے سے انکار کیاتھا، تبھی تو امریکہ بھٹوکا لایا تھا اور ابھی تازہ صورتحال میں ہی دیکھ لیں۔ جب جنرل باجوہ کو ایکسٹینشن دی گئی تو یہاں ہم نے امریکہ کی مرضی تو قبول کرلی لیکن ساتھ ہی اپنی مرضی کا اظہار ہماری عدالت کے ذریعے ظاہر بھی کردیاگیا۔ یقیناً آرمی میں دوطرح کے لوگ ہیں۔ امریکی مفادات کے خلاف سوچ رکھنے والے بھی موجود ہیں۔ فقط یہی نہیں کہ صرف امریکی مفادات کے حامی ہی حامی ہیں سب۔ عالی صاحب نے یہ بھی کہا کہ پرویز مشرف کے خلاف کون سب سے پہلے میدان میں آیاتھا؟ وہ ریٹائرڈ آرمی آفیسرز ہی تھے جنہوں نے سب سے پہلا احتجاج کیا تھا۔وہ لوگ آرمی کے اندرسے ہی آئے تھے لیکن وہ امریکی مفادکی مخالفت میں تھے۔ بات لمبی ہورہی ہے۔ مختصراً یہ کہ زندہ لوگ کا سینتالیسواں اجلاس اس لحاظ سے نہایت اہم تھا کہ اس میں پاکستان کی صورتحال، ماضی و مستقبل کے آئینے میں زیربحث لائی گئی۔ مذہبی طبقے کی سیاست وحکومت میں مداخلت کے اسباب، امریکی مفادات اور آرمی کے زیراثرپیدا ہونے والی سماجی اور سیاسی تبدیلیوں کے تذکرے وغیرہ پر مشتمل یہ نشست ایک بار اس وقت تھوڑی دیر کے لیے رکی جب محترمہ حسینہ جلیل (مسزعالی صاحب) نے مہمانوں کو چائے اور ریفریشمنٹ کے لیے بلالیا۔ کسی حد تک بات  چائے کے میز پر بھی بات جاری رہی۔لیکن یہ طولانی قصہ ایک مختصر رپورٹ میں سمویا نہیں جاسکتا اس لیے اسی بات پر ختم کرتاہوں کہ مسعود مفتی صاحب نے کہا، آج کل حمید گل کی پرانی ویڈیوز کو سامنے لایا جارہاہے اور ہمیں یہ باور کروایا جارہاہے کہ دیکھیے! جنرل حمید گل کی پیشگوئیاں کتنی درست تھیں اور یہ کہ آج وہی ہورہاہے جو جنرل حمید گل نے اس وقت کہہ دیا تھا کہ ہوگا۔ہم سب جانتے ہیں کہ حمید گل کس قسم کا پاکستان چاہتاتھا۔ تو کیا یہ سمجھ لیا جائے کہ موجودہ اسٹیبلشمنٹ پھر اسی طرف جارہی ہے جس طرف افغان وار میں چلی گئی تھی؟ کیا ویسے ہی کوئی مقاصد پھر درپیش ہیں؟  اس پر عالی صاحب نے کہا کہ، ’’پاکستان کے کردار سے امریکہ واقف ہے۔ اس حوالے سے وہ یہ بات اچھی طرح جانتا ہے کہ ہم افغان امریکہ معاہدے کے لیے کس قدر اہم ہیں کیونکہ وہ یہ بھی جاتاہے کہ ہم فقط اس کے ہی وفادار نہیں ہیں بلکہ خصوصاً افغانستان کے معاملے پر ہم صرف وہی پسند کرتے ہیں جس میں ہماری اپنی رضا شامل ہوتی ہے۔اس معاہدے میں امریکہ نے پاکستان سے کیوں مدد لی؟ یہ ثبوت ہے اس بات کا کہ پاکستان کے تعلقات خود امریکہ کی نظر میں بھی افغان مزاحمت کاروں کےساتھ درست ہیں۔ اگر فرض کریں ہمارے تعلقات افغان مزاحمت کاروں یعنی طالبان کے ساتھ درست نہ ہوتے تو وہ ہم سے یہ اُمید کیوں رکھتا کہ ہم اس معاہدے میں اس کی مدد کریں۔ اور اگر ہمارے تعلقات طالبان کے ساتھ اچھے ہیں تو پھر اس سے بڑا ثبوت کیا ہوسکتاہے کہ ہم کم ازکم افغانستان کی سرزمین پر ہی سہی امریکہ کے کسی حدتک مخالف بھی ہیں؟ دراصل کوئی بھی قوم اپنے پہلو میں اتنی بڑی سپرپاور کا وجود برداشت نہیں کرسکتی۔ جیسے ہم نے روس کا وجود برداشت نہیں کیاتھا، ویسے ہی امریکہ کا بھی تو برداشت نہیں کرسکتے۔ بہرحال ایسے ہی موضوعات تھے ۔ چائے کے بعد کچھ لوگوں نے اجازت چاہی تو سب کا ہی ارادہ بن گیا کہ مجلس برخواست کردی جائے۔ چنانچہ سینتالیسواں اجلاس بعض باتوں کے ادھورا رہ جانے کے باوجود بھی ایک شاندار اور زبردست اجلاس تھا۔ ولسلام ادریس آزاد

##############################
https://www.facebook.com/idreesazaad/posts/10217097417854475
بڑی محنت سے، نہایت عمدہ کام ہورہاہے اس چینل پر۔ جو کوئی یہ فریضہ انجام دے رہاہے۔ اس کے لیے دعائیں اور بہت سارا پیار۔ احباب میں سے جو قران اور سائنس کے مشترکہ موضوعات کے ساتھ دلچسپی رکھتے ہیں، اس چینل کو ضرور وزٹ کریں اور ہوسکے تو اس کی ہرویڈیو دیکھیں۔ 

##############################
https://www.facebook.com/idreesazaad/posts/10217096525912177
عیاں اُتنی ہی اُس پر ذات ہوگی کسی کی جس قدر اوقات ہوگی دھڑکتے دِل کی رُکنے تک ہمیشہ دِگرگوُں صورت ِ حالات ہوگی حقیت میں جو ہوگا حشر کا دن وہ اِک نصف النّہاری رات ہوگی مسلسل خواب کی تعبیر کیا ہو؟ تمہارے جاگنے پر بات ہوگی یونہی بھوکا پڑا مرجاؤنگا میں نہیں لونگا اگر خیرات ہوگی یہ آنسو بھاپ ہوتی ہے لہوکی جہاں گرمی بڑھی برسات ہوگی وزیروں، شہسواروں، کاہنوں کی پیادہ چل پڑا تو مات ہوگی ادریس آزاد

##############################
https://www.facebook.com/idreesazaad/posts/10217107737952471
کرونا وائرس سے ڈریں مت! ڈر سے انسان موت کے زیادہ نزدیک ہوجاتاہے۔ حضرت علی رضی اللہ عنہ کا قول ہے کہ جہاں خوف دیکھو، اُس میں داخل ہوجاؤ! خالصتاً ملحدانہ زبان میں بھی کہا جائے تب بھی ایسی موت سے صرف اِمیون سسٹم ہی بچاسکتاہے۔ اور اِمیون سسٹم کا اتنا تعلق جسمانی طاقتوں کے ساتھ نہیں جتنا اندرونی جوش و جذبے، زندہ رہنے کی خواہش اور ہمت و استقامت کے ساتھ ہے۔ چنانچہ ’’خطرے میں داخل ہوجاؤ‘‘ سے آج بالکل صاف صاف یہ مُراد ہے کہ رضاکاربھرتی ہونے کے لیے تیار ہوجاؤ! یعنی جب بھی حکومت آواز دے کہ وائرس سے لڑنے کے لیے تمہاری ضرورت ہے، تو تم پہلے شخص ہوجو اپنی ذرّہ بکتر باندھ رہے ہو۔  ادریس آزاد

##############################
https://www.facebook.com/idreesazaad/posts/10217107415904420
حُسن کُندن ہے ترا اور نکھر جائے گا جب جوانی کا حسیں دور گزر جائے گا تُو مرے دل سے دبے پاؤں نکل جائے تو کیا میرے ہاتھوں کی لکیروں سے کدھر جائے گا؟ نام لکھتاہے مرا اپنی ہتھیلی پہ مگر میں نے پوچھا تو کھڑے پاؤں مُکر جائے گا قتل تو شہر کا سردار کرے گا لیکن اِس کا الزام کسی اور کے سر جائے گا وصل ہوگا کہ تُو ہوجائے گاشہ رَگ سے الگ جب مرا دِل تری اُمید سے بھر جائے گا ادریس آزاد

##############################
https://www.facebook.com/idreesazaad/posts/10217120434389874
کوانٹم  فزکس میں کرنسی کا تصور ۔۔۔۔ پارٹیکل فزکس میں جب بھی کوئی سے دو پارٹیکلز ایک دوسرے کے نزدیک آتے ہیں تو ان کے درمیان انرجی کا تبادلہ ہوتاہے۔ اس قسم کی فزکس کو کوانٹم الیکٹروڈائنامکس کہاجاتاہے۔ جو پارٹیکلز ایک دوسرے کے نزدیک آتے ہیں، وہ مادے کے پارٹیکلز ہوتے ہیں لیکن جب وہ آپس میں انرجی کا تبادلہ کرتے ہیں تو انرجی کے پارٹیکلز کے ذریعے کرتے ہیں۔ یہ بالکل ایسا ہے جیسے اُن مادی پارٹیکلز کے لیے انرجی کے پارٹیکلز گویا کوئی کرنسی ہوں۔ فرض کریں دو الیکٹران ایک دوسرے کے نزدیک آئے ہیں تو کیا ہوگا؟ عام زبان میں ہم یہ کہتے ہیں کہ وہ ایک دوسرے سے ٹکرانے کے بعد ایک دوسرے کو دھکا ماردینگے کیونکہ ان کا چارج ایک جیسا ہے اور ایک جیسے چارج والے پارٹیکلز ایک دوسرے کو دھکا ماردیتے ہیں۔ لیکن یہ دھکا حقیقت میں دھکا نہیں ہوتا بلکہ وہ دونوں آپس میں ایک خاص قسم کی کرنسی کا تبادلہ کرتے ہیں۔  اس بات کو سمجھنے کے لیے یوں سوچیں کہ دوکشتیاں ہیں جن پر دو لڑکے کھڑے ہیں اور والی بال کھیل رہے ہیں۔ ایک کشتی سے ایک لڑکا جب والی بال دوسری کشتی میں کھڑے لڑکے کی طرف پھینکتاہے تو وہ توانائی جس توانائی سے اس نے بال پھینکی ، اُسی توانائی سے کشتی پانی میں تھوڑا سا پیچھے کو سرک جاتی ہے۔ کیونکہ نیوٹن کے تیسرے قانون کے مطابق ہرعمل کا ردعمل برابر اور مخالف سمت میں ہوتاہے اس لیے جس سمت میں بال اُڑ کر جائےگی، اس کے مخالف سمت میں کشتی پیچھے کو ہٹےگی۔ دونوں لڑکے اگر والی بال کھیلتے رہیں تو بہت جلد ان کی کشتیاں ایک دوسرے سے اتنی دور ہٹ جائیں گی کہ وہ ایک دوسرے کی طرف بال پھینک ہی نہ سکیں۔ چنانچہ جب دو الیکٹران ایک دوسرے کے نزدیک آتے ہیں تو وہ ایک دوسرے کو دھکا نہیں دیتے بلکہ وہ دونوں دراصل اُن لڑکوں کی طرح کشتیوں پر سوار ہیں اور ان میں سے کوئی ایک،  دوسرے کی طرف بال پھینکتاہے۔ یہ بال وہی کرنسی ہے جس کا میں نے ذکر کیا۔ اور یہ کرنسی ہے ایک فوٹان۔ سٹینڈرڈ ماڈل میں بارہ قسم کےمادی ذرات یعنی فرمیانز ہیں۔ ان بارہ میں سے چھ کو کوارکس کہاجاتاہے اور چھ کو لیپٹانز کہا جاتاہے۔ چھ کوارکس کو علی الترتیب اپ ڈاؤن، چارم سٹرینج اور ٹاپ باٹم کوارکس کہا جاتاہے۔ یاد رہے کہ یہ چھ کوارکس ایٹم کے نیوکلیس میں موجود پروٹانوں اور نیوٹرانوں کے اندر پائے جاتے ہیں۔ یعنی اصل مادی ذرّے یہ ہیں اورپروٹان یا نیوٹران تو دراصل تین تین کوارکس کے کنٹینر ہیں۔ اس لیے سٹینڈرڈ ماڈل میں پروٹانوں اور نیوٹرانوں کا ذکر نہیں بلکہ چھ قسم کے کوارکس کا ذکرہے۔   جبکہ چھ لیپٹانوں کو علی الترتیب الیکٹران، میوآن، تاؤ، الیکٹران نیوٹرینو، میوآن نیوٹرینو اور تاؤنیوٹرینو کہاجاتاہے۔ یہ بارہ کے بارہ مادی ذرات ہیں۔ اسی سٹینڈرڈ ماڈل میں چار انرجی کے پارٹیکلز بھی لکھے جاتے ہیں۔ گلیوآنز، فوٹانز، زیڈ بوزانز اور ڈبیلوپلس مائنس بوزانز۔ یاد رہے کہ سٹینڈرڈ ماڈل کی صورت میں کائنات کی تین بڑی اہم فورسز کو یونفائی کرنے کا یہ کارنامہ پاکستانی سائنسدان ڈاکٹرعبدالسلام، شیلڈن لی گلاشو اور سٹیون وائنبرگ کا کارنامہ ہے۔ اور یہ بھی یاد رہے کہ اس ماڈل کے بغیرجدید دور کی کوانٹم فزکس اور پارٹیکلز فزکس کوئی معنی نہیں رکھتی۔ یہاں تک کہ جدید ترین تھیوری یعنی سٹرنگ تھیوری اور میمبرین (برین) تھیوری بھی دراصل انہیں سولہ پارٹیکلز کے سپیسٹائم کا نام ہے۔ سٹینڈرڈ ماڈل میں جن تین فورسز کو یونفائی کیا گیاہے ان کے نام ہیں۔ سٹرانگ نیوکلیئر فورس، الیکٹرومیگانیٹک فورس اور وِیک نیوکلیئر فورس۔ یہ جو گلیوآن والا بوزان ہے، جس کا ذکرہم نے ابھی کیا کہ سٹینڈرڈ ماڈل میں مادے کے بارہ پارٹیکلز کے ساتھ ساتھ انرجی کے چار پارٹیکلز بھی ہوتے ہیں، یہ گلیوآنز انہی چاروں میں سے ایک ہے، یہ سٹرانگ نیوکلیئر فورس کی کرنسی ہے، اور جو فوٹان ہے یہ الیکٹرومیگانیٹک فورس کی کرنسی ہے اور جو زیڈ بوزان اور ڈبیلوپلس مائنس بوزان ہے یہ وِیک نیوکلیئر فورس کی کرنسی ہے۔ ان میں سے کوئی ایک فورس بھی نہ ہوتی تو آج ہماری یہ کائنات نہ ہوتی۔ یا کم ازکم کوئی ایسی کائنات ہوتی جس کے قوانینِ فزکس ہی کچھ اور ہوتے۔ خیر! تو واپس ذرات کے ملاپ اور بچھڑنے کی کہانی کی طرف آتے ہیں۔ تمام کے تمام مادی ذرات جب آپس میں ملتے ہیں یا ایک دوسرے سے بچھڑتے ہیں یا اپنی جنس تبدیل کرتے ہیں تو ہر ایسے رشتے کے وقت ان کے درمیان انرجی کی کرنسی کا تبادلہ لازمی ہوتا ہے۔ اوپر ہم نے دوالیکٹرانوں کے ایک دوسرے کے نزدیک آنے کی مثال دیکھی۔ الیکٹران تو ایک جیسے چارج کے مالک ہیں اس لیے ایک دوسرے کو فوٹان کی کرنسی کے تبادلے سے پرے دھکیل دیتے ہیں۔ ہمیں اس کے برعکس وہ مثال دیکھنی چاہیے جس میں دو مخالف چارجز والے پارٹیکلز ایک دوسرے کے نزدیک آتے ہیں۔ کیونکہ ہم جانتے ہیں کہ دو مخالف چارجز والے پارٹیکلز جب ایک دوسرے کے نزدیک آتے ہیں تو وہ ایک دوسرے کو کشش کرتے ہیں۔ تو کشش کی صورت میں انرجی کی کرنسی کس طرح استعمال ہوتی ہے اس کی مثال یہ ہے کہ فرض کریں ایک پروٹان جو کہ مثبت چارج والا ذرہ ہے اور ایک الیکٹران جو کہ منفی چارج والا ذرہ ہے جب ایک دوسرے کے نزدیک آتے ہیں تو ان کے درمیان جس کرنسی کا تبادلہ ہوتاہے اسے ڈبلیوپلس بوزانز کہا جاتا ہے۔ آپ کو یاد ہوگا کہ ہم نے ابھی کہا کہ ڈبلیو پلس مائنس بوزان اور زیڈ بوزانز وِیک نیوکلیئر فورس کی کرنسی ہیں۔ عجیب و غریب بات یہ ہے کہ ایک پروٹان کو ایک نیوٹران بننے کے لیے بہت ہی بھاری رقم ادا کرنی پڑتی ہے۔ کیونکہ ایک پروٹان کا اپنا جتنا وزن ہے اس کے مقابلے میں ایک ڈبلیو پلس بوزان کا ورچول وزن (E=mc^2) اَسّی گنا زیادہ ہے۔ یعنی اپنی قیمت سے بھی اسّی گنا زیادہ قیمت دے کر اسے کیا ملتا ہے؟ نمبر ایک، وہ خود نیوٹران میں تبدیل ہوجا تا ہے۔ نمبردو، اس پیدائش کے ساتھ ایک عدد نیوٹرینو بھی پیدا ہوجاتاہے۔ آپ اگر تھوڑا سا ذہن دوڑائیں تو آپ کو معلوم ہوجائےگا کہ جب الیکٹران نزدیک آیا تو گویا ایک منفی چارج نزدیک آیا اورجب پروٹان بھی الیکٹران کی طرف بڑھا تو گویا ایک مثبت جارچ الیکٹران کی طرف بڑھا۔ منفی ایک اور مثبت ایک مل کر زیرو بن جاتے ہیں۔ چنانچہ ہم دیکھتے ہین کہ پیدا ہونے والا نیوٹران بھی زیرو چارج کا مالک ہے اور نیوٹرینو بھی۔ یعنی فقط ماس ہی کنزرو نہیں رہتا بلکہ چارج بھی کنزرو رہتاہے۔ فائن مین نے ان رشتوں پر بے شمار ڈایا گرمز بنائے ہیں۔ اور فائن مین کے ڈایا گرام میں یہ گنجائش ہے کہ ذرات کے آپس کے رشتے معلوم کرنے کے لیے بے شمار آپشنز موجود ہیں۔ آپ یہ کام ایک کھیل، پہیلی یا پزل کی طرح فقط لطف لینے کے لیے بھی کرسکتے ہیں۔ اس کے بارے میں کہا جاتاہے کہ وٹ کین ہیپن ڈز ہیپن۔ یعنی آپ جب کوئی سے دو ذرات کے درمیان اپنے ذہن سے جو خیالی رشتہ بھی ڈرا کریں گے، ذرات کے درمیا ن  وہ رشتہ اسی کائنات میں لازمی وجود رکھتا ہے۔ شرط یہ ہے کہ آپ چارج، ماس اور انرجی کی کنزرویشن کو نہ ٹوٹنے دیں۔ اگر آپ ایسا کرسکتے ہیں تو کائنات کی تین بڑی اہم فورسز کے درمیان آپ کئی رشتے قائم کرسکتے ہیں اور ایک بڑے سائنسدان بن سکتے ہیں۔ صرف ایک سٹینڈرڈماڈل کے سولہ ذرات کے باہمی کاغذی ڈایاگراموں کی بنا پر۔ ان ڈایاگراموں کو سیکھنا ایک میٹرک پاس سائنس سٹوڈینٹ کے لیے بھی فی الحقیقت فقط  دوتین دن کا کام ہے۔ سُورج میں ہمہ وقت کیا ہورہاہے؟ سُورج میں ہمہ وقت یہ ہورہا ہے کہ پروٹان، نیوٹرانوں میں تبدیل ہورہے ہیں لیکن یہ تبدیلی  جس کرنسی کی وجہ سے ہورہی ہے وہ ڈبلیو پلس بوزانز ہیں۔ ایک ڈبلیو پلس بوزان بہت ہی مختصر وقت (دس کی طاقت منفی پچیس سیکنڈز) کے لیے پیدا ہوتا ہے لیکن پھر جب اس کا، ڈی کے،  ہوتاہے تو ایک پازیٹران اور ایک نیوٹرینو وجود میں آجا تا ہے۔ پازیٹران اُسی وقت کسی پہلے سے موجود الیکٹران کے ساتھ مل کر انائہلیٹ ہوجاتا ہے اور بہت سی توانائی خارج ہوتی ہے۔ جبکہ نیوٹرینو باقی رہ جاتاہے۔  سوچ رہا ہوں جب تک بچے ویہلے پھر رہے ہیں، کیوں نہ انہیں ایک آن لائن کلاس میں اِنگیج کرلیا جائے؟ ایک رضاکارانہ کام یہ بھی تو ہوسکتاہے، کرونا سے پیدا ہوجانے والے اس عالمِ تنہائی میں ۔ ادریس آزاد

##############################
https://www.facebook.com/idreesazaad/posts/10217116793378851
ایک وہم کا ازالہ ۔۔۔۔۔۔ تم بُرا نہ مانو تو ایک بات کہتا ہوں یہ جو وہم ہے تم کو سب خرید سکتے ہو جسم، زلف، آنکھیں اور لب خرید سکتے ہو بُت پرست لوگوں کے رَب خرید سکتے ہو تم عروسہ ٔ نَو کی شب خرید سکتے ہو جب خریدنا چاہو تب خرید سکتے ہو شعر،لفظ اور شاعر سب خرید سکتے ہو پَر سوال اُٹھتا ہے سب خرید کربھی تم یہ جو اپنی نظروں میں آبرُو سی ہوتی ہے کب خرید سکتے ہو ؟ ادریس آزاد

##############################
https://www.facebook.com/idreesazaad/posts/10217129373693351
اس وائرس کا نام کرونا کی بجائے سپارٹا ہونا چاہیے تھا۔ سپارٹا کے عروج کے زمانے میں سپارٹا کا قانون ایسا تھا کہ جو بچے معذور یا بہت زیادہ کمزور پیدا ہوتے اُنہیں شہر سے باہر لے جاکر اُونچی چٹان سے نیچے کھائی میں گرا دیا جاتا۔ وہ بوڑھے جو کسی کام کے نہ ہوتے، وہ عورتیں جو کسی کام کی نہ ہوتیں اور ایسے تمام شہری جوکسی پرانے مرض میں مبتلا ہوتے یعنی کسی ایسے مرض میں جس کی وجہ سے وہ قوم کے سرمائے پر بوجھ ہوتے، تو سپارٹا کے قانون کے مطابق اُنہیں بھی مار دیا جاتا۔ یہ سب اس لیے کیا جاتا تھا تاکہ سپارٹنز ہمیشہ طاقتور اور مضبوط رہیں۔  کرونا وائرس نے جس طرح کمزوروں، بوڑھوں، اور بیماروں کی جان لینا شروع کررکھی ہے اس سے تو یوں لگتاہے جیسے اس وائرس میں کسی سپارٹن کی روح ہے۔ کرونا وائرس کے اس حملے سے جو لوگ بچ جائیں گے وہ قانونِ انتخابِ فطری کے مطابق فٹیسٹ لوگ ہوں گے۔ اسی اثنا میں فضائی آلودگی بھی صاف ہوچکی ہوگی۔ کرونا وائرس کے عزائم دیکھ کر ہی مجھے خیال آیا کہ اس کا نام سپارٹا وائرس ہونا چاہیے تھا۔

##############################
https://www.facebook.com/idreesazaad/posts/10217128597913957
یہ ڈاکٹر مصدق اسلام ہیں۔ یہ فریش ایم بی بی ایس ہیں۔  پِمز میں اپنی ہاؤس جاب مکمل کررہے ہیں ۔ آج کل یہ نوجوان کورونا کے خلاف صفِ اوّل کا مجاہد ہی نہیں بلکہ ایک دستے کا نائب سالار بھی ہے۔ ڈاکٹر مصدق کی ڈیوٹی ائر پورٹ پر ہے۔ ان کے ماتحت کچھ لوگوں کی ٹِیم ہے۔ ڈاکٹر مصدق کی ڈیوٹی ہے کہ ہر مسافر کو چیک کریں کورونا کے لیے۔ اس نوجوان کی زندگی جس قدر خطرے میں ہے، ہم میں سے کسی کی بھی نہیں۔ کیا اس سے بڑا کوئی ہیرو ہوسکتاہے ہمارا؟؟؟؟؟ نہیں نا؟ اقبال نے ایسے ہی نوجوانوں کے لیے کہا تھا کہ، یہ غازی یہ تیرے پراسرار بندے کہ بخشا گیا جن کو ذوقِ خدائی دونیم ان کی ٹھوکر سے دریا و صحرا سمٹ کر پہاڑ ان کی ہیبت سے رائی ذیل میں ڈاکٹر مصدق کی پہلی تخلیقی تحریر ہے جو میرے سامنے آئی ہے۔ میں ڈاکٹر مصدق کو بیٹا کہہ کر پکارتاہوں اور ایک عرصہ سے ہمارے درمیان بہت محبت بھرا رشتہ ہے۔ ڈاکٹر مصدق میری فیملی کے محسن بھی ہیں کہ ذرا ذرا سی بات پر میری وائف انہیں کال کرکے دوا پوچھنے لگ جاتی ہیں اور فی الواقعہ ہر بیماری کے وقت ذرا سے میسج پر کال بیک کرکے اچھے سے اچھا مشورہ دیتے ہیں اور اچھے سے اچھے اور بڑے سے بڑے ڈاکٹر سے ٹائم لے کر دیتے ہیں۔ ڈاکٹر مصدق نے میری یاداشت میں ہمیشہ بھلے کا ہی کام کیا ہے۔ جب کبھی کسی نے ان سے ٹائم مانگا۔ انہوں نے ناں نہیں کی۔ پمز میں چھتیس چھتیس گھنٹے لگاتار ڈیوٹیاں دینے والا یہ نوجوان اس قوم کا محسن ہے۔ یہ کمہار نہیں، یہی سیّد ہے۔ کم ازکم میرا سیّد تو یہی ہے۔ <3 <3 <3  بے پناہ صلاحیتوں کے مالک، بغیر رٹے کے ایم بی بی ایس کرنے والے، نہایت ذہین اور بے پناہ قابل اس  نوجوان ڈاکٹر کو میں اس کے حالیہ فرائض کی وجہ سے کھڑے ہوکر سلیوٹ کرتاہوں۔ <3

##############################
https://www.facebook.com/idreesazaad/posts/10217148432809817
مرا جد دشتِ تنہائی میں رہتا تھا ہزاروں سال گزرے میں ہوا اور میں بہت بیزار، بددِل اور پریشاں ہوں یہ کیسی خاک ہے؟ اُڑتی ہی رہتی ہے اِسے کب چین آئیگا اِدھر میں ہوں مسلسل اور تواتر سے سرابوں کے تعاقب میں یہ صحرا جھوٹ ہے جھوٹا ہے جھٹلایا ہوا ہے مگر میں اب سکوتِ دشت سے اُکتا گیا ہوں سنو! خاکی ہواؤ! جاؤ جاؤ! کوئی دیوار و در کو ڈھونڈلاؤ! ادریس آزاد

##############################
https://www.facebook.com/idreesazaad/posts/10217148248925220
علم حجاب ِ اکبر ہے۔ یہ ایک صوفی عالم کا قول ہے۔یعنی حضرت علی ھجویری رحمۃ اللہ علیہ کا۔ صوفیا کے ہاں اس مضمون کے اقوال عام پائے جاتےہیں۔ مثلاً خواجہ فرید الدین عطار رحمۃ اللہ علیہ کا یہ شعر دیکھیے، زانکہ ایں علم ِ لزج چوں راہ زند پیشتر راہ ِ دل ِ آگاہ زند یہ علم ِ عقلی جو ہے یہ راہ زن ہے۔ یہ دلِ آگاہ کے آگے آکر اُس کا راستہ روک اور اُسے لوٹ لیتا ہے۔ لیکن اگر ہم اِس حدیث کی روشنی میں، العلم ُ علمانِ ۔ علم الادیانِ وعلم الابدان ۔۔۔۔۔۔۔۔۔۔ علم دو ہوتے ہیں۔ علم الادیان اور علم الابدان ۔۔۔۔۔۔۔۔۔۔۔۔۔ ادیان دین کی جمع ہے اور ابدان بدن کی۔ یعنی اجسام کا علم ۔ دوسری قسم یعنی اجسام کا علم معروضی کائنات کا علم ہے۔ یہ علم بقول اقبالؒ بتکدۂ صفات کا علم ہے۔ میری نوائے شوق سے شور حریم ِ ذات میں غلغلہ ہائے الاماں بتکدہ ٔ صفات میں معروضی دنیا کا علم یا خارج کا علم ۔۔۔۔۔۔۔۔۔۔ راہ زن ہے اور حجاب ِ اکبر ہے۔کیونکہ جب ہم اسے حاصل کرنا چاہتے ہیں تو یہ پیاز کی چھلکے کی طرح ثابت ہوتا ہے اور حقیقت تک کبھی رسائی ممکن نہیں ہوپاتی۔ لیکن اگر تھوڑی توجہ سے دیکھیں تو ایک اور پہلو بھی اس بات کا۔ اللہ نورُالسّمٰواتِ والارض (قران) العلم نورُ (حدیث) استنتاج: اللہ علم السمٰواتِ والارض یعنی اللہ زمینوں اور آسمانوں کا علم ہے۔ اگر اس استخراج کو دیکھا جائے تو حضرت علی ھجویری رحمۃ اللہ علیہ کا قول کنٹراڈکٹری ٹھہرے گا۔ لیکن اگر بنظر ِ عمیق مشاہدہ کیا جائے تو معلوم ہوگا کہ اس ناقص عقل کے ذریعے اللہ سے ملاقات کرنے کا ایک ہی طریقہ ہے اور وہ ہے علم۔ اللہ زمینوں اور آسمانوں کا نور ہے اور علم بھی نور ہے۔ گویا اللہ ہی علم ہے۔ جانتے چلے جاؤ۔ ایک تہہ کو حقیقت سمجھ کر کھولو اور دوسری تہہ تک جاپہنچو۔  یہ واحد اسلام ہے جس نے زمانے کے دائرہ ہونے کو تسلیم نہیں کیا بلکہ اسے ایک خط ِ مستقیم قرار دیا جس کی مختلف منازل (طبق) ہیں۔ زمانہ دائرہ ہو تو بوریت اور تقدیر پرستی جنم لیتی ہے۔ زمانہ طبق در طبق ہو تو تجسس کبھی فنا نہیں ہوتا ۔ کسی بھی زندگی میں۔ چنانچہ علم حجابِ اکبر بایں معنیٰ ہے کہ اللہ سے ملاقات کا واحد راستہ یہی ہے۔ بڑا حجاب۔۔۔۔۔۔۔ اِسے اُٹھاتے چلے جاؤ اور دیدار ِ الٰہی سے سرشار ہوتے چلے جاؤ۔ ادریس آزاد

##############################
https://www.facebook.com/idreesazaad/posts/10217172497371416
ایک وبا دراصل نوعِ انسانی کے جسدِ واحد کو لاحق ہوجانے والی بیماری ہے۔ یہ فردِ واحد کی بیماری جیسی نہیں، جیسے ہارٹ اٹیک یا فالج وغیرہ۔ ایک وبا اس جسم کو لگتی ہے جس کا نام ہے انسانیت۔ یوں سمجھ لیں کہ تمام انسان اس جسم کے مختلف اعضا ہیں۔ یہ مادی سطح پر نظر آنے والی وبا ہے اس لیے ہم سب ڈر جاتے ہیں کہ کہیں نوعِ انسانی ہی فنا نہ ہوجائے۔ حالانکہ انسانیت کے جسدِ واحد کو کتنی ہی ایسی بیماریاں لاحق ہیں جنہیں وبائیں کہاجاسکتا ہے اور جن کی موجودگی میں انسانیت روز بروز فنا کی طرف بڑھ رہی ہے، لیکن ہم ان بیماریوں کو مادی سطح پر آسانی کے ساتھ دیکھنے کے فرداً فرداً اہل نہیں ہیں۔ یہی وجہ ہے کہ ہم ان بیماریوں کو وبائیں نہیں سمجھتے۔

##############################
https://www.facebook.com/idreesazaad/posts/10217197728242172
بڑے زوروں کی بارش جاری ہے، مُوسلادھار :)

##############################
https://www.facebook.com/idreesazaad/posts/10217195903996567
ایک عام بندے کا تعارف (سلسلہ) بندہ نمبر ایک، صوفی علی احمد ۔۔۔ صوفی علی احمد دودھ والا تھا۔ بعد میں اس نے ’’ڈِکوترہ والے پُل‘‘ پر چائے کا ہوٹل بنالیا۔ نمازی بندہ تھا۔ ہندوستان سے ہجرت کرکے آنے والے پنجابیوں کو تو پنجاب میں اُتنے جتن نہ کرنے پڑے جتنے خالص اُردو بولنے والوں کو کرنے پڑے تھے۔ صوفی علی احمد اردوبولنے والا سوکالڈ مہاجر تھا۔ اتنا کھرا بندہ تھا کہ اگر آپ ذرا سے بھی ملاوٹ زدہ ہیں تو ممکن نہیں آپ کو صوفی صاحب کی کوئی بات اچھی لگے۔ دِل کا صاف، دماغ کا گرم، حرکت کا تیز اور عجیب و غریب قسم والا وہابی، یعنی جسے شیعوں، بریلیوں اور اہلحدیثوں سے کوئی مسئلہ نہیں تھا۔ جسے اپنے ہی فرقے کی ایک ذیلی شاخ یعنی دیوبندیوں کی شاخ، حیاتیوں سے مسئلہ تھا۔ ان کے کسی مسئلے پر پمفلٹ چھپوا کرتقسیم کرنا، ہوٹل کے بنچوں پر بیٹھے لوگوں سے بحثیں کرنا اور باقاعدگی سے نماز پڑھنا اس کے بہترین مشاغل تھے۔ صوفی علی احمد جنونی بندہ تھا۔ خوفناک حدتک جنونی۔ شاید ہی شہر میں کوئی شہری ہو جو اسے پسند کرتاہو۔ لیکن جب بھی کسی کو کوئی کام پڑتا تھا تو صوفی صاحب کے ہوٹل پر پہنچ جاتے تھے۔ وہ ایک لحاظ سے سوشل ورکر بھی عجیب و غریب قسم کا تھا۔ اس کا کہنا تھا کہ سوشل ورک ذاتی کام نہیں حکومتی کام ہے۔ اگر کوئی سوشل ورک حکومت کو جھنجھوڑنے کی صلاحیت نہیں رکھتا تو وہ فراڈ ہے۔ صوفی علی احمد محلے والوں کے بجلی کے بل مفت تَرواتا تھا۔ بل آنے کی دیر ہوتی، سب کے بچے صوفی کے ہوٹل پر اسے اپنے اپنے بل دے جاتے۔ اگر کسی مہینے کسی محلے والےکا بل نہ پہنچتا تو وہ خود لینے ان کے گھر چلا جاتا۔  شہر کی صفائی کے حوالے سے اس کا جنون اپنی مثال آپ تھا۔ صفائی کے حکومتی اہلکاروں میں ہرایک کا نام اور عہدہ فرداً فرداً جانتا تھا۔ اس زمانے میں موبائل نہیں ہوتے تھے تو وہ خود پیدل چل کر جاتا اور جس اہلکار کی سُستی سے گندگی یا کوڑا کرکٹ پھیل رہا ہوتا اسے کان سے پکڑ کر لے آتا۔ ایک مرتبہ تو صوفی نے حد ہی کردی۔ کسی محلے میں کوڑے کا ڈھیر بڑا ہوگیا تو اُسے دیکھ کر صوفی غصے سے دیوانہ ہوگیا۔ اس نے ایک بڑے سے ٹوکرے میں گندگی اور کوڑا بھرا، ٹوکرہ سر پر اُٹھایا اور بلدیہ کے دفتر پہنچ گیا۔ اس زمانے میں چیرمینوں  یا ضلع ناظموں کی بجائے ایڈمنسٹریٹر ہوا کرتے تھے۔ ضلع کا اے ڈی سی جی، میونسپل کمیٹی کا ایڈمنسٹریٹر بھی ہوتا تھا۔ اے ڈی سی جی، ڈی سی سے ایک درجہ کم  اور اے سی سے ایک درجہ بڑا آفیسر ہوتا تھا۔ صوفی کوڑے کا ٹوکرہ سرپراُٹھائے کمیٹی کے دفتر پہنچ گیا ۔ لیکن دفتر کی عمارت سے اندر جانے کی بجائے، گیٹ میں بیٹھ گیا۔ آتا جاتا اُسے دیکھتا تو حیران ہوتا کہ صوفی کو کیا ہوگیاہے؟ یہ گندگی سے بھرا ٹوکرا لے کر یہاں کیوں بیٹھاہے؟ اسی اثنا میں اے ڈی سی جی کی جیپ باہر آنے لگی۔ یہ سفید پھوٹوہار جیپ تھی۔ گاڑی جونہی بلدیہ کی عمارت کے گیٹ سے باہر آئی، صوفی نے آگے بڑھ کر گندگی سے بھرا ٹوکرہ جیپ کے بونَٹ پر اُلٹ دیا۔ اے ڈی سی جی تو غصے سے پاگل ہوگیا۔ اس کی سیکیورٹی بھی دیوانوں کی طرح صوفی کی طرف دوڑی۔ لیکن صوفی سینہ تان کر کھڑا رہا۔ آخر اے ڈی سی جی گاڑی سے باہر نکلا اور صوفی سے  کہا؟ ’’یہ کیا حرکت ہے؟‘‘ صوفی علی احمد نے اپنے مخصوص ہندوستانی لہجے میں جواب دیا، ’’کیوں!!! اب تکلیف ہورہی ہے؟ اور یہ کوڑا جب ہمارے گھروں کی دہلیزوں کے آگے پڑا ہوتا ہے، تب آپ کو کوئی تکلیف نہیں ہوتی؟‘‘ لوگ جمع ہوچکے تھے۔ اے ڈی سی جی  معاملے کی نزاکت کو سمجھ چکا تھا۔ اس نے صوفی سے کچھ نہ کہا، بلکہ یہ وعدہ کرلیا کہ آئندہ گندگی کا معاملہ ٹھیک طرح سے دیکھ لیا جائےگا اور پھر لوگ جانتے ہیں کہ جب تک وہ اے ڈی سی جی رہا، شہر میں گندگی کے ڈھیر نہ لگ سکے۔ غصیلا بہت تھا لیکن شفیق بھی بہت تھا۔ لوگ دل کی گہرائیوں سے اسے جانتے تھے لیکن اس کا سامنا کرنے سے کتراتے تھے۔ اگر وہ گلی میں سامنے سے آرہاہوتو من کے سچے اور من کے چور، دونوں ہی راستہ بدل لیتے۔ من کے سچے تو میں نے بچوں کو کہا اور وہ اس سے ڈرتے تھے کہ صوفی علی احمد اُنہیں اُن کی شرارتوں پر ڈانٹتا یا مارتا تھا۔ لیکن من کے چور اس لیے راستہ بدل لیتے کہ وہ صوفی کی آنکھوں میں آنکھیں ڈالنے کی ہمت نہ رکھتےتھے۔ صوفی حد سے زیادہ اُصول پسند بندہ تھا۔ بلکہ یون کہنا چاہیے کہ وہ اصول پرست تھا۔ صرف حکومت ہی نہیں، اگر عام لوگوں میں سے کسی کے ساتھ اس کا پھڈا آجاتا ، جیسا کہ اکثر آہی جاتے تھے، تو صوفی ان کے ساتھ بھی نہایت باریکی سے اصول بازی کی جنگ لڑتا۔ اگرچہ صوفی کے ایسے بےشمار واقعات ہیں جو اس حوالے سے سپردِ قلم کیے جاسکتے ہیں، لیکن میں ایک واقعہ سنا کر یہ تحریر ختم کرتاہوں۔ ایک مرتبہ بازار میں ایک بوٹ ہاؤس سے صوفی نے اپنی گھروالی کے لیے جوتوں کا جوڑا خریدا۔ ساتھ ہی یہ وعدہ بھی لیا کہ اگر گھر جاکر خاتونِ خانہ کے پیروں میں جوتے کا سائز فِٹ نہ آیا تو وہ جوتا واپس لے آئےگا اور دکاندار جوتا بدل دےگا۔ یہ بھی طے ہوا کہ اگر جوتا نہ بدل کر دیا تو پھر پیسے واپس دینے ہونگے۔ اور پھر وہی ہوا جس کا ڈر تھا۔ صوفی صاحب کی گھروالی کے پیر میں جوتا فٹ نہ آیا۔ صوفی جوتا لے کر بوٹ ہاؤس پر آیا اور واپس کرنا چاہا تو انہوں نے واپس لینے سے انکار کردیا۔ صوفی نے خاصی بحث کی، وعدہ یاد دلایا،  لیکن انہوں نے مان کر نہ دیا۔ تب صوفی نے کیا کِیا کہ بوٹ ہاؤس کے مالک پر مقدمہ دائر کردیا۔ اب صورتحال کچھ یوں ہوگئی کہ ہردوماہ بعد تاریخ ملتی، بوٹ ہاؤس کے مالک کو عدالت حاضر ہونا پڑتا۔ وہ صوفی کی منتیں کرتا کہ کیس واپس لے لو! میں ایک نہیں گیارہ جوتوں کے پیسے دے دیتا ہوں۔ صوفی کہتا، اب نہیں۔ اب تو میں تمہیں سبق سکھا کر ہی چھوڑونگا۔ جہاں تک مجھے یاد پڑتاہے، ان کے درمیان صلح ہوتے ہوتے   تین چار سال لگ گئے۔ آج سوچتاہوں، اُس بوٹ ہاؤس کے مالک کے تو اب پوتے ووتے ہی بوٹ ہاؤس چلاتے ہونگے، اور شاید ان کو بھی خاندانی روایت کے طورپر یہ نصیحت منتقل ہوئی ہوگی کہ بیٹا کبھی کسی گاہک کے ساتھ یہ وعدہ نہ کرنا کہ جوتا واپس بھی کیا جاسکتا ہے۔ ادریس آزاد

##############################
https://www.facebook.com/idreesazaad/posts/10217202258275420
نو بٹا تئیس سے شرح نکالنی چاہیے۔ نو وہ جو وفات پا چکے۔ تئیس وہ جو تندرست ہو چکے۔ …See more

##############################
https://www.facebook.com/idreesazaad/posts/10217197728242172
بڑے زوروں کی بارش جاری ہے، مُوسلادھار :)

##############################
https://www.facebook.com/idreesazaad/posts/10217229738722414
کن کھول کے سنڑ لاؤو

##############################
https://www.facebook.com/idreesazaad/posts/10217235164218048
میٹرک، ایف ایس سی اور بی ایس فزکس کے جن طلبہ کو محسوس ہوتا ہے کہ اُن کا وقت ضائع ہورہا ہے، وہ نیچے کمنٹ میں اپنا نام اور کلاس درج کرسکتے ہیں۔ ہم اُن کے لیے ایک فری آن لائن ٹیوشن کے اہتمام پر غورکررہے ہیں۔ ٹیوشن میں آنے کی واحد شرط باقاعدگی اور ہوم ورک ہے۔ ایسے طلبہ جو چھٹیاں انجوائے کررہے ہیں، پی ایس فور پر بیٹھے ہیں یا نعرے لگارہے ہیں کہ ’’کورونا وائرس قدم بڑھاؤ، ہم تمہارے ساتھ ہیں‘‘، وہ کلاس میں شامل نہ ہوں۔ ان کے والدین اُنہیں مجبورکریں تو والدین کو سمجھائیں کہ یہ وقت پھر نہیں آنا، اس لیے انہیں وکّا وکّا اور ٹِک ٹاک انجوائے کرنے دیں پلیز!

##############################
https://www.facebook.com/idreesazaad/posts/10217247401483972
القاسم ٹرسٹ کی پہلی چار کلاسیں ۔۔۔۔ میں نے اور میری بیٹی (ہالہ) نے مل کر یہ سلسلہ شروع کرنے کا ارادہ کیا ہے۔ فی الحال ہم صرف نائنتھ، ٹینتھ، فرسٹ ایئر اور سیکنڈ ایئر کے بچوں کے لیے انتظام کرنے کے قابل ہیں۔ ان چار کلاسوں کے بھی صرف تین مضامین کو ابھی تک ہم سنبھال پائیں گے۔ فزکس، میتھ اور انگلش۔ جُوں جُوں ہمارے ساتھ دیگر رضاکار لیکن تجربہ کار اساتذہ شامل ہونگے، ہم کلاسز کا نظم وضبط اور ترتیب کچھ اس طرح بدلیں گے کہ تمام مضامین اہلِ وطن کے بچے گھروں میں بیٹھ کر ہی اچھی طرح سے پڑھ اور سمجھ سکیں اور امتحانات کی اچھی سی تیاری کرسکیں۔ ابھی بی ایس، یا اُس سے اوپر کی کلاسوں کے لیے کوئی انتظام آسان نہیں، اس لیے بڑی کلاسوں کا اجرأ عارضی طورپر ملتوی کردیاہے۔ یہی سوچا ہے کہ جتنا وقت نائنتھ، ٹینتھ، فرسٹ ایئر اور سیکنڈ ایئر کے بچوں کا ضائع ہورہاہے، اتنا باقی بچوں کا نہیں ہورہا۔  یہ آن لائن فری لائیو کلاسیں زوم پر لی جائیں گی اور گوگل کلاس روم کو انتظامات کے لیے استعمال کیا جائےگا۔ ایک کلاس میں بیس سے زیادہ بچوں کی گنجائش نہیں ہے۔ جُوں جُوں ہمارے ساتھ رضاکار لیکن قابل اساتذہ شامل ہوتے جائیں گے، ہم مزید کلاسیں بڑھاتے جائیں گے۔ ابھی فی الحال مندرجہ ذیل چار کلاسیں شروع کی جارہی ہیں۔ نمبرایک۔ نائنتھ فزکس، میتھ اور انگلش نمبردو۔ ٹینتھ فزکس، میتھ اور انگلش نمبرتین۔ فرسٹ ایئر فزکس اور میتھ نمبرچار۔ سیکنڈ ایئر فزکس اور میتھ ٹوٹل اسّی سٹوڈینٹس پر مشتمل یہ آن لائن فری ٹیوشن اکیڈمی آنے والے دو چار دنوں میں کام کرنا شروع کردے گی۔ ابھی تک ہمارے پاس ہر کلاس میں چار چار پانچ پانچ بچے ہیں، اس لیے مزید بچوں کے داخلے کی گنجائش موجود ہے۔ بیس بیس کی کلاس پوری ہوجانے کے بعد یہ گنجائش باقی نہ رہے گی۔ لیکن چونکہ ہماری شرائط میں باقاعدگی اور ہوم ورک کے معاملے میں سنجیدگی اوّلین اور سخت شرائط ہیں، اس لیے اگر کوئی بچہ دوچار کلاسوں میں لگاتار ان شرائط سے غفلت کا مظاہرہ کرے گا تو اس سے اور اس کے والدین سے معذرت کے بعد ہم ویٹنگ لسٹ میں موجود مزید بچوں کو موقع دینگے۔ ان حالات میں گھر بیٹھے ہم جو کچھ کرسکتے ہیں، ہمیں کرنا چاہیے۔ اس سے کوئی ثواب ملے یا نہ ملے، اپنی ذہنی اور جسمانی صحت ضرور بہتر رہے گی، اس لیے اگر آپ بطور رضاکار تدریس میں ہمارا ساتھ دینا چاہتے ہیں تو ہم کھلے دل سے آپ کو خوش آمدید کہتے ہیں۔ بس ایک ہی شرط ہے کہ آپ جو مضمون پڑھانا چاہ رہے ہیں اُسے پڑھانا آپ اچھی طرح سے جانتے ہوں ۔ شکریہ نوٹ: ادارے کا نام القاسم ٹرسٹ میں نے رکھا ہے۔ رسولِ اطہر صلی اللہ علیہ وسلم کے بیٹے قاسم رضی اللہ عنہ کے نام کی مناسبت کے ساتھ ساتھ رسول ِ اطہر صلی اللہ علیہ کے ارشاد ’’انا قاسمٔ وللہ یعطی‘‘ کے پس منظر میں۔ مزید یہ کہ میرا پہلا بیٹا قاسم رضا جو سترہ اگست دوہزار دس کو اچانک بجلی کا کرنٹ لگنے سے بحالتِ روزہ فوت ہوگیا تھا، وہ فرسٹ ایئر سائنس کا طالب علم تھا۔ دراصل القاسم ٹرسٹ کے نام سے میں نے اسی وقت ایک فری تعلیم و تدریس کا ادارہ شروع کردیا تھا۔ لیکن بوجوہ وہ ادارہ اپنا کام جاری نہ رکھ سکا۔  اب اللہ تعالیٰ سے دعا ہے کہ مجھے اور آپ کو ہمت دے اور ہم اپنے موبائلوں سے دوگھڑی نظریں ہٹا کر اپنے جوان ہوتے ہوئے بچوں کی طرف بھی دیکھ سکیں کہ وہ کیا کررہے ہیں؟ اور یہ کہ  ہم اُنہیں کیا دے کر جارہے ہیں؟ ادریس آزاد

##############################
https://www.facebook.com/idreesazaad/posts/10217258130512191
القاسم ٹرسٹ کی تعارفی کلاسیں سوموار سے شروع ہونگی۔ ۔۔۔۔۔۔۔۔۔۔۔۔۔۔۔۔۔۔۔۔۔ نائنتھ کی الگ کلاس بنائی گئی ہے۔ ٹینتھ کی الگ۔ اسی طرح فرسٹ ایئر کی الگ کلاس بنی ہے اور سیکنڈ ایئر کی الگ۔  میرا ارادہ تھا میتھ اور فزکس پڑھانے کا جبکہ میری بیٹی نائنتھ اور ٹینتھ کو انگلش پڑھاتی لیکن اللہ کے فضل سے بہت سے رضاکار اساتذہ اب ہمارے ساتھ شامل ہورہے ہیں اس لیے اب ہم تمام مضامین کی کلاسیں پڑھاسکتے ہیں۔  جن اساتذہ نے رضاکارانہ طورپرپڑھانے کا عندیہ دیا ہے۔ ان کو نہایت شکرگزاری کے ساتھ آج کل میں ہمارا میسج موصول ہوجائےگا۔ ان اساتذہ کو مندرجہ ذیل چیزیں درکار ہونگی۔ ۱۔ اچھا انٹرنیٹ تاکہ ویڈیو کال بار بار ڈراپ نہ ہو۔ ۲۔ دو ویب کیمرے۔ ایک سفید کاغذ کی شِیٹ پر نصب کرنے کے لیے اور دوسرا اپنے آپ پر نصب کرنے کے لیے۔ اگر کسی ٹیچر کے پاس پہلے سے رائٹنگ ٹیبلیٹ ہے تو ان کو کاغذ اور مارکر کی ضرورت نہیں ہے۔  ۳۔ ٹیبل چیئر ۴۔ تین بجے سہ پہر سے آٹھ بجے رات تک کے اوقات میں دستیابی طلبہ کی تعداد ہماری مطلوبہ تعداد سے بہت زیادہ بڑھ گئی ہے۔ اس لیے ایک سے زیادہ کلاسیں بنانی ہونگی۔ زوم کے علاوہ بھی لائیو کلاسز کی ایپلکیشنز پر تحقیق جاری ہے۔ کوئی بھی فری  سالیوشن ایسا نہیں جو بیک وقت کئی اساتذہ کی کلاسوں کو جاری رکھ سکے۔ زوم کا پرو پیکج، جو میں نے خریدنے کا فیصلہ کیا ہے، اس میں بھی ایک ہی ہوسٹ کلاس شروع کرسکتاہے اور جب ایک کلاس ختم ہوجائےگی تو تب دوسرا ٹیچر کلاس شروع کرسکےگا۔ بیک وقت کئی ہوسٹ یا ٹیچرز کی کلاسز کے پیکجز ہماری استطاعت سے بہت زیادہ مہنگے ہیں۔ اس لیے سردست ہم زوم کے پرو پیکج سے شروع کررہے ہیں۔ جن طلبہ کے نام والدین نے لکھوائے ہیں ان کی تعارفی کلاسیں سوموار سے شروع ہونگی۔ تین بجے سے آٹھ بجے تک۔ نہم، دہم، گیارھویں اور بارھویں کی کلاسیں۔ پہلی کلاس کسی مخصوص مضمون کے لیے نہ ہوگی۔ میں خود پہلی کلاسیں لونگا اور وہ تعارفی ہونگی۔ تاکہ بچوں سے معلومات لی جاسکیں کہ ان کے بورڈز کون کون سے ہیں اور انہوں نے اب تک کیا کیا پڑھ رکھاہے اور ان کے کون کون سے مضامین کمزور ہیں اور کون سے بہتر ہیں۔  سوموار کی تعارفی کلاسوں کے بعد ہم ٹائم ٹیبل بنائیں گے اور انشااللہ منگل سے مضامین شروع کردینگے۔ اپنے بچوں کو تیار رکھیے۔ ہرطالب علم کے پاس نیٹ ہونا ضروری ہے۔ اپنی نوٹ بک اور قلم (پین) ساتھ رکھنا ضروری ہے۔ وقت پر کلاس میں آنا ضروری ہے۔  لڑکوں کے لیے ویڈیو کال آن کرنا لازم ہوگا۔ لڑکیوں کے لیے وڈیوکال ضروری نہیں ہے لیکن آڈیو کال آن کرنا لازم ہوگا۔ تعارفی کلاس میں ہربچے کو اپنے بارے میں کیا بتانا ہے اِس کی تیاری بچوں کو کرلینی چاہیے۔ تمام ٹیچرز اور تمام طلبہ کو کل شام تک القاسم ٹرسٹ کی طرف سے کلاسوں کے لنکس ارسال کردیے جائیں گے۔ جن طلبہ کے والدین نے نام لکھوائے ہیں ان کے والدین کو میسجز ارسال کیے جائیں گے۔  اخلاقی احتیاطی تدبیر کے طورپر ہم نے وٹس ایپ کے گروپس نہ بنانے کا فیصلہ کیا ہے۔ سارے بچے صرف گوگل کلاس روم میں ہی درج ہونگے۔ لیکن بچے اور ان کے والدین ڈائریکٹ مجھے وٹس ایپ کرسکتے ہیں یا ان اساتذہ کو جو اُنہیں پڑھارہے ہونگے۔  ہوم ورک وغیرہ گوگل کلاس روم میں ہی اپلوڈ کیا جائےگا۔ شکریہ ادریس آزاد

##############################
https://web.facebook.com/idreesazaad/posts/10217272341707462
ناک کا مسئلہ ۔۔۔۔۔۔۔۔۔ سچی بات تو یہ ہے کہ بابائے مادیات سرآئزک نیوٹن کی کشش ثقل کے پیچھے کیپلر کے تیسرے قانون کی مساوات کا ہاتھ ہے۔ جبکہ یہ گمان بھی اکیڈمیا میں موجود ہے کیپلر کی مساواتوں کے پیچھے بیچارے ’’ٹائیکو براہے‘‘ کی ناک ہے۔ ٹائیکو براہے گیلیلیو کے زمانے کا ایک ڈینش سائنسدان ہے۔ نیوٹن کے زمانے پر ہی موقوف نہیں، ناک کا مسئلہ ہرزمانے میں بڑے سائنسدانوں کا مسئلہ رہاہے۔ خیر ٹائیکو جب بیس سال کا تھا تو ایک دن یعنی انتیس دسمبر 1566 کے روز پروفیسر لوکس بیچ میسٹر کے گھر منگنی کی کسی تقریب میں ٹائیکو کا اپنے ہی کزن کے ساتھ ریاضی کے کسی مسئلے پر ایسا مناظرہ ہوا کہ جس کا فیصلہ جب علمی بنیادوں پر نہ کیا جاسکا تو طے ہوا کہ دونوں کے درمیان شمشیرزنی کا مقابلہ ہوگا۔ دونوں میں سے جو جِیت گیا، وہی بڑا ریاضی دان ہوگا۔  تلوار بازی ہوئی۔ ٹائیکو کے چہرے پر اس طرح تلوار کا وار پڑا کہ اس کی ناک کٹ گئی۔ چنانچہ ٹائیکو نے باقی تمام عمر پیتل کی ناک کے ساتھ گزاری۔ ٹائیکو پیتل کی یہ ناک کسی چپکنے والے مادے کی مدد سے اپنے چہرے پر چپکائے رکھتا تھا۔ دوہزار بارہ تک تو یہ کہا جاتا تھا کہ ٹائیکو کی ناک سونے اور چاندی کے ملاپ سے بنی ہوئی تھی، لیکن حال ہی میں جب ٹائیکو کی قبر سے اس کی میت نکالی گئی تو میت کے ساتھ ناک نہیں تھی۔ البتہ مونچھوں اور ناک کے مقام پر موجود اجزأ کے مطالعے سے معلوم ہوا کہ وہ ناک پیتل کی تھی۔ ٹائیکو کو ناک کا مسئلہ اتنا زیادہ تھا کہ اس کی موت بھی اسی مسئلے کی وجہ سے ہوئی۔ ہوا یوں کہ ایک پارٹی میں شراب پیتے ہوئے وہ فقط اس لیے مسلسل پیتا رہا کہ اگر وہ مزید پینے سے انکار کرتا تو بڑے بڑے پینے والوں کے درمیان اس کی بے عزتی ہوجاتی۔ غیرت میں آکر اس نے اتنی شراب پی کہ اس کا مثانہ بری طرح متاثر ہوگیا۔ اسی کے چند دن بعد ٹائیکو کی موت واقع ہوئی۔ ٹائیکو اتنا بڑا سائنسدان تھا کہ اس کی موت کا الزام کیپلر پر لگایا جاتاہے اور کہا جاتاہے کہ دراصل کیپلر نے اسے زہر دیا تھا، کیونکہ وہ اپنی خاص مساواتیں کیپلر سے چھپایا کرتا تھا چنانچہ کیپلر نے اسے مار کر اس کی مساواتیں ہتھیا لیں۔ یہ وہ زمانہ ہے جب بڑا ماہرِ طبیعات اسے سمجھاجاتا تھا جو بڑا ماہرِ فلکیات ہوتا۔  ٹائیکو اتنا بڑا ماہرِ فلکیات تھا کہ آئرلینڈ کے بادشاہ نے اسے ایک پورا جزیرہ فقط اس لیے دے رکھا تھا کہ ٹائیکو وہاں اجرامِ فلکی کا مطالعہ و مشاہدہ کرسکے۔ اسے محل نما رہائش گاہ بمعہ بے شمار ملازمین کے ملی ہوئی تھی۔  ٹائیکو نے ستاروں کے گرد سیاروں کی گردش اور نئے نئے ستاروں کی دریافت کے حوالے سے اس وقت مساواتیں لکھی تھیں جب نہ ابھی کیلکولس ایجاد ہوا تھا اور نہ ہی دُوربین۔  ادریس آزاد

##############################
https://web.facebook.com/idreesazaad/posts/10217288985563548
دعا کو ذہن پہ ایسے سوار کرلیاجائے کہ دستِ کون و مکاں زیرِ بار کرلیاجائے اِسے خدا سے تعلق سا ربط کہتے ہیں ملے بغیر اگر اعتبار کرلیاجائے وہ جس کے حُسن سےپیہم فساد جاری ہے اُسے بھی فتنہ گروں میں شمار کرلیاجائے تمہارے چہرے سا چہرہ، تمہارے کام سا کام تمہارا نام بھی اب اختیار کرلیاجائے میں یوں تو بس ابھی جانے کے انتظام میں ہوں ذرا سا اور ترا انتظار کرلیاجائے سجا کے جیت کے تمغےتو سب ہی آتے ہیں مزہ تو جب ہے کہ انعام ہار کرلیاجائے ادریس آزاد

##############################
https://www.facebook.com/idreesazaad/posts/10217869029184276
ہم وقت کا شعور کسی بھی متواتر حرکت کے مابین برابر وقفوں کی تقسیم سے حاصل کرتے ہیں۔ سیکنڈ کا باریک سے باریک حصہ جو اب تک دریافت ہوا ہے وہ سیزیم ایٹم کے ارتعاش یع...نی متواتر حرکت کے مابین برابر وقفوں کی تقسیم کے عمل سے معلوم کیا گیاہے۔ سیزیم کا ایٹم ایک سیکنڈ میں اپنے ارتعاش کے، نو ارب انیس کروڑ چھبیس لاکھ اکتیس ہزار سات سو ستر چکر پورے کرتاہے۔ سیزیم ایٹامک کلاک  ایک سیکنڈ کا ۔۔۔۔۔۔۔۔۔ (9,192,631,770 )نو ارب انیس کروڑ چھبیس لاکھ اکتیس ہزار سات سو سترواں حصہ ہمیں بتاتا ہے۔ See more

##############################
https://www.facebook.com/idreesazaad/posts/10204562057158292
ہم وقت کا شعور کسی بھی متواتر حرکت کے مابین برابر وقفوں کی تقسیم سے حاصل کرتے ہیں۔ سیکنڈ کا باریک سے باریک حصہ جو اب تک دریافت ہوا ہے وہ سیزیم ایٹم کے ارتعاش یعنی متواتر حرکت کے مابین برابر وقفوں کی تقسیم کے عمل سے معلوم کیا گیاہے۔ سیزیم کا ایٹم ایک سیکنڈ میں اپنے ارتعاش کے، نو ارب انیس کروڑ چھبیس لاکھ اکتیس ہزار سات سو ستر چکر پورے کرتاہے۔ سیزیم ایٹامک کلاک  ایک سیکنڈ کا ۔۔۔۔۔۔۔۔۔ (9,192,631,770 )نو ارب انیس کروڑ چھبیس لاکھ اکتیس ہزار سات سو سترواں حصہ ہمیں بتاتا ہے۔

##############################
https://www.facebook.com/idreesazaad/posts/10217864241584589
دل اگر خوگرِ آزار نہیں ہو سکتا تُو محبت کا سزاوار نہیں ہو سکتا جلیل عالی

##############################
https://www.facebook.com/idreesazaad/posts/10217956263845088?__xts__%5B0%5D=68.ARDcPi4Xncc33Z7EQpDKPPQwbq4Vs8szrFeD-TRhvdo8q4cZcLgke6HI09Ugim5A_7dlJwG_V1tWpgDtBq3vDkNEibtUz9H1rZeCeAwz_QIKG5nFPhf20vMoTWe9bcipwnLUanHeVQQL7nylcbhrR-sLaBu6RFytqLwfRU4rhlGE7z62z7mowNl8uJFx9UuIWFTkq8WPMe7mn_x9yOXaoR53THkzIv5v6cfPqvYs4uDStqWHOVzUlxMkTO3nB0TTbWlrm0sze25mSnbZcbEF9BxGE5e0DxVmVWY&__tn__=-R
استادِ محترم جناب قمراقبال صاحب کے الفاظ، میرے لیے <3

##############################
https://www.facebook.com/idreesazaad/posts/10217955310821263
کل شب دلِ آوارہ کو سینے سے نکالا یہ آخری کافر بھی مدینے سے نکالا اقبال ساجد

##############################
https://www.facebook.com/idreesazaad/posts/10217964772177791
برقی مچانِ اَبر پہ ہلچل کھُلی رہی شب بھر دکانِ مَے تہِ مقتل کھلی رہی رستے وبا کے خوف سے مسدود ہوگئے لیکن سڑک جُدائی کی ہرپل کھلی رہی کچھ یوں تمہاری آنکھ میں کاجل کھِلا رہا گویا کوئی شراب کی بوتل کھلی رہی ذہنی دباؤ تھا تو،  مگر دِل کی شکل میں تازہ ہوا کی کھڑکی مسلسل کھلی رہی کچھ کچھ بقدرِ دید نگاہوں میں آ سکی پر دِل پہ کائنات مکمل کھلی رہی میں بہہ گیا پھسل کے کنارے سے، اور مری پانی کے انتظار میں چھاگل کھلی رہی آدم کا ارتقائے مسلسل نہ تھم سکا جب تک تری کتابِ مفصّل کھلی رہی فطرت کا گیسو گیسو بندھا تھا مگریہ، مَیں اِک زلفِ  بےنیاز تھی پاگل کھلی رہی ادریس آزاد

##############################
https://www.facebook.com/idreesazaad/posts/10217963282940561
مرد کا بچہ ہے وہ انسان جسے اپنے اعصاب پر قابُو ہے، تعریف و توصیف ہو یا تنقید و تنقیص۔ جس نے اپنے خون کی گردش اور دِل کی دھڑکن کو اپنے دماغ سے کنٹرول کرلیا وہ انسانوں میں بہترین انسان کہلانے کا مستحق ہے۔ یہ منزلت آسان نہیں۔ بطورِ ِ خاص، دور ِ حاضر کا انسان ایسی مشقوں کا اہل ہی نہیں رہا۔ کیونکہ مادہ پرستی کے نفوذ نے موجودہ دور کے انسانوں کو مادے کا شدید محتاج کردیا ہے۔ وہ معاملات جو کبھی محض ہمّت اور جذبے سے نمٹا لیے جاتے تھے اب ادویات کے بغیر نمٹائے جانے ممکن نہیں۔ اس لحاظ سے موجودہ دور کا انسان قابل ِ رحم ہے۔ میں اکثر کہا کرتاہوں کہ صبر اور اعصابی تناؤ آپس میں بالعکس متناسب ہیں۔ تصوف اور ویدانت میں جس ’’شکتی‘‘ کے حصول کی کوششیں کی جاتی ہیں وہ بنیادی طور پر یہی اعصاب پر قابُو پانے کی آرزو ہی ہوتی ہے۔ زیادہ تر عبادتوں کے مقاصد بھی یہی ہوتے ہیں۔ یوگا کی مشقیں بھی ایسی ہی صلاحیتوں کے حصول کے لیے کی جاتی ہیں۔ جب ہم یہ کہتے ہیں کہ ’’ہمیں کسی نے بے وقوف بنایا ہے‘‘ تو فی الاصل ہمیں کسی نے بے وقوف نہیں بنایا ہوتا بلکہ ہم خود جذبات کی رَو میں بہہ گئے ہوتے ہیں۔ وہ انسان جن کو اپنے اعصاب اور جذبات پر قابُو ہوتا ہے نہ صرف اپنے لیے کامیاب انسان ہوتے ہیں بلکہ انہیں دیکھ کر دوسرے انسان بھی یک گونہ طمانیت حاصل کرتے اور ان کے قریب ہونے کی کوشش کرتے ہیں۔ حسن بن صباح کی زندگی کا ایک مشہور واقعہ میرا مدعا سمجھانے میں معاون ثابت ہوگا۔ ایک مرتبہ حسن بن صباح سمندری سفر پر تھا کہ اچانک طوفان آگیا۔ جہاز میں بھگدڑ مچ گئی۔ ہر طرف چیخ و پکار اور بھاگتے ہوئے لوگوں نے بے صبری اور خوف و ہراس کا بھیانک ماحول پیدا کردیا۔ ایسے میں کسی شخص کی نظر حسن بن صباح پر پڑی۔ اور وہ یہ دیکھ کر حیران رہ گیا کہ حسن نہایت اطمینان سے بیٹھا تھا۔ نہ ہی موت کا خوف، نہ ہی بے چینی اور اضطراب، نہ ہی بے صبری اور بھگدڑ میں شمولیت۔ وہ شخص حسن بن صباح کے اطمینان سے اس قدر متاثر ہوا کہ اس کے نزدیک ہوکر بیٹھ گیا۔ اور ڈرتے ڈرتے سوال کیا، ’’کیا آپ کو جہاز کے غرق ہوجانے اور اپنے مرجانے کا کوئی ڈر نہیں؟‘‘ حسن بن صباح نے جواب دیا، ’’جہاز غرق نہیں ہوگا‘‘ یہ سنتے ہی وہ شخص بغیر کوئی جواز یا دلیل مانگے نہ صرف مطمئن اور بے خوف ہوگیا بلکہ اس نے اوروں کو بھی بتایا اور کچھ ہی دیر میں حسن بن صباح کے گرداگرد جہاز کا ہر مسافر بیٹھا تھا اور ہر چہرے سے خوف اب مفقود ہوچکا تھا۔ بہت عرصہ بعد حسن بن صباح نے بتایا کہ اُس نے جہاز نہ ڈوبنے کی پیش گوئی اس لیے کی تھی کہ اگر جہاز غرق ہوجاتا تو اسے جھوٹا کہنے والا کوئی شخص بھی زندہ نہ بچتا۔ اس واقعہ میں قابل ِ غور پہلو یہ ہے کہ حسن بن صباح نے خود کتنا بڑا کمال کردکھایا تھا اپنے اعصاب کو قابُو میں رکھ کر۔ بے شک وہ ایک اِیوَل جینیس کے طورپر تاریخ میں بدنام ہے اور اس لیے اسے ہم قابلِ تقلید نہیں مانتے لیکن وہ مشق، وہ پریکٹس جو ایک یوگی کو درکار ہے، وہ حسن بن صباح کرچکا تھا یا وہ اندرونی شکتیاں اس کے پاس فطری تھیں۔  بہرحال مضطرب یا پریشان ہوجانے سے پریشانی یا مسائل حل تو نہیں ہوجاتے۔ پھر کیوں نہ ہمّت کی جائے۔ لیکن ادویات اور کیمیکل پر انحصار کرنے والا آج کے دور کا انسان اس سطح کی ہمّت کہاں سے لائے؟ ادریس آزاد

##############################
https://www.facebook.com/idreesazaad/posts/10217981109546215
سدرہ سحر عمران کی نئی ڈرامہ سیریل ۔۔۔ سدرہ سحرعمران اپنی تخلیقی صلاحیتیوں کے حوالے سے کسی تعارف کی محتاج نہیں۔ فیس بک پر مجھے سب سے پہلے بابا جانی کہہ کر پکارنے والی میری بیٹی سدرہ، ممتاز شاعرہ اور نثری نظموں کا منفرد ترین نام ہونے کے ساتھ ساتھ ایک معروف اور ممتاز ڈرامہ نگار بھی ہے۔ آج سدرہ کی نئی ڈرامہ سیریل ’’جلن‘‘ شروع ہورہی ہے۔ آے آر وائی پر۔ اِس سے قبل تو میں نے سدرہ کے لکھے ہوئے ڈرامے نہیں دیکھے، کیونکہ وقت ہی نہ نکال پاتا تھا۔ لیکن آج ارادہ ہے کہ دیکھوں تو!!!!!!!!!  کیونکہ پھر تنقید بھی تو کرنی ہے۔ :) بالکل نہیں۔ یہ اذراہِ تفنن کہہ رہاہوں ۔ سدرہ نہایت اعلیٰ پائے کی قلم کار ہے۔ عقائد میں پختہ لیکن فراغ دماغ اور لفظوں میں حد سے زیادہ منفرد اور بیباک یا براہِ راست۔

##############################
https://www.facebook.com/idreesazaad/posts/10217988920381481
اقبال کا تصورِ عقل ۔۔ اقبال نے کہا کہ فکر اتحاد کو مماثلتوں میں تلاش کرتی ہے جبکہ تضاد کا فیصلہ عام طورپر منطقی فہم کرتا ہے۔ منطقی فہم اور فکر میں فرق ہے۔ منطقی فہم ایسے جوڑوں کو بھی متضاد دِکھا سکتاہے جو فی الاصل اپنے اجزأ کے اعتبار سے باہم متحد ہوں۔ خالص تضاد دکھانا عقل کا کام ہے۔ مثلاً کیا دن اور رات متضاد ہیں؟ لیکن اگر دن اور رات باہم متضاد نہیں ہیں تو پھر یہ منطقی فہم کا قصور ہے کہ اس نے ایک غیر متضاد شَے کو بھی متضاد دِکھا دیا۔ حالانکہ عقل کےمطابق دن اور رات باہم متضاد نہیں ہیں۔ ان میں مماثلتیں اور مشابہتیں پائی جاتی ہیں۔ تو پھر عقل کےمطابق باہم متضاد کیا کیا چیزیں ہیں؟ اندھیرا اور روشنی متضاد ہیں، دھوپ اور سایہ متضاد ہیں، علم اور جہالت متضاد ہیں، زندگی اور موت متضاد ہیں۔ عقل ہمیشہ درست طریقے پر جائزہ لیتی ہے کہ کیا متضاد ہے اور کیا متضاد نہیں ہے۔ لیکن منطقی فہم عموماً غلط جائزہ لیتا ہے اور بہت سے ایسے جوڑے جو باہم متضاد نہیں ہوتے، اُنہیں بھی متضاد کرکے دکھاتاہے۔ مثلاً عورت اور مرد باہم متضاد نہیں ہیں۔ پھول اور کانٹے باہم متضاد نہیں ہیں۔ بالکل اسی طرح عقل اور وجدان بھی باہم متضاد نہیں ہیں۔  میری متوقع سپیچ میں سے ایک خیال :)

##############################
https://www.facebook.com/idreesazaad/posts/10217988392848293
اُسے احساس ہونا چاہیے تھا کہ بچے کو کھلونا چاہیے تھا لحد کا تجربہ کرنے سے پہلے مجھے مٹی پہ سونا چاہیے تھا نہ ہوتی بند اُس کی حرکت قلب اُسے جی بھر کے رونا چاہیے تھا سروں کی فصل اور اتنا خسارہ جنوں کا بیج بونا چاہیے تھا ادریس آزاد

##############################
https://www.facebook.com/idreesazaad/posts/10218005132986786
ہم الیکٹران کی گردش کو کسی سیّارے کی گردش جیسا نہیں سمجھ سکتے بلکہ ہم اِس گردش کو کسی سانپ کی حرکت جیسا تصور کرسکتے ہیں ۔ ایک لمبا سانپ جو کسی ستون (یا کروی شئے) کے گرد لپٹاہو اور اُس کا مسلسل طواف کررہا ہو۔ سانپ کے جسم میں پیدا ہونے والی مختلف لہریں، اس کے بَل، ہی الیکٹران کی موجودگی کے امکانات ہیں۔ جہاں سے سانپ کا ایک بَل باہر کو زیادہ پھُولا ہوا ہے وہاں الیکٹران کے، بطور ذرّہ موجود ہونے کا امکان زیادہ ہے اور جہاں سے کم پھُولا ہوا ہے وہاں الیکٹران کے موجود ہونے کا امکان کم ہے۔ (ایک بڑے مضمون ’’کوانٹم ٹنلنگ‘‘ میں سے) ادریس آزاد

##############################
https://www.facebook.com/idreesazaad/posts/10218023434724318
پہلے بے شک ہمیں دربار میں لایا جاتا پھر ذرا اُن کو بھی آئینہ دکھایا جاتا اتنا تو رکھتے بھرم بزم میں یاران کہن ہم کو دیوار سے پہلے نہ اُٹھایا جاتا پہلے ہم پیتے تو ’یوں‘ منہ سے لگاتے بوتل پھر تری یاد کا ’وہ‘ جشن منایا جاتا ہم نہ تکتے تو ہماری بھی سیہ بختی تھی آپ کا بننا سنورنا بھی تو ضائع جاتا عمر بازار میں گزری ہے طوائف کی طرح کچھ تو ہوتا جو زمانے سے چھپایا جاتا آپ محفل سے اُٹھاتے تو غضب ہو جاتا جاں چلی جاتی مگر ہم سے نہ جایا جاتا آمدورفت پہ ہم اتنے تو قادر ہوتے یوں بنا پوچھے نہ دنیا میں بلایا جاتا ہم بھی تو باغی ِ فطرت تھے وگرنہ ہم کو مادر ِ وقت کے بازو پہ سلایا جاتا ادریس آزاد

##############################
https://www.facebook.com/idreesazaad/posts/10218026510081200
محترم عمران شاہد بھنڈر کی خدمت میں [آنجناب سے مختصر گفتگو کے بعد مکالمے کے آغاز کے لیے یہ پوسٹ لکھی گئی] جیسا کہ ظاہر ہے اپنی مذکورہ پوسٹ ”آئیے، آج عقیدے کو عقل کے حضور پیش کریں“ میں آپ عقیدے کو عقل کے حضور ججمنٹ کے لیے  لائے ہیں۔ ہم اسے تحسین کی نظر سے دیکھتے ہیں کیونکہ عقیدے پر عقل کے فیصلے کا قضیہ کوئی نیا نہیں۔ اس میں سب سے بنیادی سوال یہ ہے کہ عقل کی نمائندگی تو آپ کر رہے ہیں، تو عقیدے کی نمائندگی کون کر رہا ہے؟ اور عقیدے کا بیان کہاں ہے؟ اس میں جو چیز علمی دیانت اور علمی انصاف کے منافی ہے وہ آپ ہی کا عقیدے کی نمائندگی کرنا ہے، اور عقیدے سے ایسی چیزیں منسوب کرنا ہے جو قطعی غلط ہیں۔ اس میں آپ کی غیرجانبداری مشتبہ ہے، اور آپ نے عقل کا فیصلہ آنے سے پہلے ہی عقیدے سے اپنی نفرت اور تعصب کا اظہار کیا ہے۔  اس سے عقیدے کو تو کوئی نقصان نہیں پہنچ سکتا لیکن عقل کی بھی کوئی خدمت نہیں ہو پاتی جو بظاہر آپ اس پیشی سے کرنا چاہ رہے ہیں۔ گزارش ہے کہ آپ شیر کو بکری کے پاس لے جانا چاہتے ہیں اور بکری نے گھاس پھونس کے کئی گٹھے جو اکٹھے کیے ہوئے ہیں، اس سے آپ شیر کو ڈراتے ہیں۔ یہ کون سی علمی اپروچ ہے اور آپ اس کے کیا عقلی دلائل رکھتے ہیں؟  آپ نے اپنی تحریر میں یہ باور کرانے کی کوشش کی ہے کہ عقیدہ اور عقل باہم یک نگر (mutually exclusive) ہیں۔ اس کے لیے کوئی دلیل تو آپ نے نہیں دی، اور اس کی کمی کو آپ نے عقل کے پیش پا افتادہ کارنامے گنوا کر پورا کرنے کی کوشش کی ہے۔ عقیدے اور عقل کا جھگڑا نہ ان کارناموں پر ہے، نہ عقل کی فعلیت میں ہے اور نہ عقل کے حاصلات علم میں ہے۔ جھگڑا عین اسی جگہ ہے جس کا آپ نے پوسٹ میں عقل کے حوالے سے ذکر کیا ہے کہ ”عقل کو یہ بات قطعاًَ پسند نہیں ہے کہ کوئی شے عقل کو عقل سے ماورا جا کر اس کی حدود کا تعین کرنے کی کوشش کرے۔“ عقیدے کا بھی یہی موقف ہے کہ وہ جائز علمی بنیادوں پر عقل کو خود پر حکم بننے کی اجازت نہیں دیتا۔ جبکہ آپ کے پاس کوئی عقلی دلیل نہیں ہے۔  اس میں بنیادی نزاع یہی ہے کہ عقل عقیدے سے معرَف ہو گی یا عقیدہ عقل کا معرِف ہو گا۔ جو بات عقل کو پسند نہیں عین وہی بات بدلائل عقیدے کو بھی پسند نہیں۔ لیکن آپ نے اس مسئلے کو عقل کی پسند اور عقیدے کی پسند ظاہر کیے بغیر اپنی پسند سے حل کرنے کی کوشش کی ہے، جو علمی طور پر ہرگز valid نہیں ہے۔ آپ تو ایک proclaimed philosopher ہیں، حیرت ہے آپ نے جائز علمی طریقہ کار کو کیونکر فراموش کر دیا۔ آپ نے عقیدے کو عقل کے حضور پیش کرنے کے بعد کوئی جرح کرنے کی بجائے عقل کے کافی کچھ کارنامے گنوائے ہیں، اور شاید آپ کو وہم ہوا ہے کہ کوئی حاملِ عقیدہ ان کا معترف نہیں ہے، یا عقل کے ان کارہائے نمایاں کو مان لینے سے عقیدے پر حرف آتا ہے۔ یہ آپ کا سنگین مغالطہ ہے۔ گدھے کا کام اسی کا نصیب ہے، اور گھوڑے کا کام اسی کو زیبا ہے۔ عقیدے کے وہ کام ہیں نہیں جو آپ نے گنوائے ہیں، وہ عقل ہی کی مزدوری ہے اور اسی نے کرنی ہے۔ مناقب عقل بیان کرنے سے تو کچھ ثابت نہیں ہوتا۔ لیکن وہ سارے کام کر کے بھی عقل کے لیے فخر و مباہات کی کوئی گنجائش نہیں نکلتی اور وہ پھر بھی عقیدے کے برابر بیٹھنے کے قابل نہیں ہوتی۔ عقیدے اور عقل کے حوالے سے اس چیز کو سمجھنا ضروری ہے۔ علوم کی مثال دیتے ہوئے آپ یہ بالکل بھول گئے کہ  Sisyphean Labour  تو Luciferian Reason کی تقدیر ہے اور آپ نے اس چیز کو کمالات اور دلائل سمجھ لیا، اور عقیدے کے خلاف بے تیغ ہی لڑنے لگے۔ عقیدے کے رد کے لیے شماریاتی کی بجائے عقلی دلائل لائیے تاکہ ہم بھی آپ سے کچھ استفادہ کر سکیں۔  عقل کا مسئلہ یہ ہے کہ وہ سارے آفاق کا علم جمع کرنے کے بعد بھی ان علوم سے کوئی قدر برآمد نہیں کر سکتی۔ عقیدہ عقل کی substantive posturing کو بجا طور پر ”ظلم“ سے تعبیر کرتا ہے کیونکہ اس کی کوئی علمی بنیاد ہی نہیں ہے اور عقل بضد ہے کہ وہ اپنی اقدارِ علم اور اقدار وجود متعین کرنے میں خودمختار ہے۔ آپ ذرا عقل کے حاصلاتِ علم کی تہہ میں کارفرما خود ساختہ اقدار کو ظاہر کیجیے تو عقیدہ آپ سے ضرور بات کرے گا۔  آپ نے اپنی پوسٹ میں علم البشریات (Anthropology) کے بارے میں کافی عقیدت مندی کا اظہار کیا ہے جو میری رائے میں ایک بالکل fake discipline ہے۔ اگر آپ ہمیں یہ سمجھا دیں کہ وہ عقل کی معراج کیسے ہے تو یہ کم از کم میرے جیسے لوگوں کی آموزش کا ایک اچھا موقع ہو گا۔ آپ کی پوسٹ میں میرے لیے سب سے حیرت انگیز بات آپ کے ہاں عقیدےکا rudimentary اور قطعی غلط تصور ہے۔ آپ کے بقول عقیدے کا تعلق مابعد الطبیعیات سے ہے۔ مابعد الطبیعیات بھلے speculative ہو، بھلے عرفانی، اس کا عقیدے سے کوئی تعلق نہیں ہے۔  مابعد الطبیعیات علم الحقائق ہے اور وہ قطعاً عقیدے کا موضوع نہیں ہے اور نہ عقیدے کو اس طرح کی ”لغویات“ میں کوئی دلچسپی ہے۔ speculative اور عرفانی علم الحقائق کے حاملین یہ سمجھتے ہیں کہ انہوں نے کبریت احمر پا لی ہے۔ ہو سکتا ہے ایسا ہی ہو۔ حامل عقیدہ شخص کو اس میں کوئی دلچسپی نہیں۔ مابعد الطبیعیات اپنی ہر جہت میں فلسفے کا موضوع ہے، یا اگر آپ کچھ گنجائش دیں تو عرفان کا موضوع ہے۔ آپ سے زیادہ اس امر سے کون باخبر ہو گا کہ مابعد الطبیعیات کے حوالے سے فلسفے اور عقل نے کچرے کے پہاڑ جمع کیے ہوئے ہیں، اور وہ اس سے اب سنبھل نہیں رہے۔ فی زمانہ صورت حال یہ ہو گئی ہے کہ علم کا ہر discipline اپنی اپنی وجودیات (ontology) تھیلیوں میں لیے پھرتا ہے۔ اب اتنی ontologies ہو گئی ہیں کہ گروسری سٹور سے بھی مل جاتی ہیں۔ آپ عقیدے کے بارے میں جن خیالات کا اظہار کرتے ہیں، ان کی ontology کا مارکہ بھی آپ کو بتانا چاہیے تاکہ ہم بھی اپ کی علمیات کو جان سکیں۔ مابعد الطبیعیات یا ontology کی مستقل اور ناکام تلاش ہی تو جدید علوم کی Achilles’ heel ہے۔  گزارش ہے کہ عقیدے کا تعلق غیب اور خبرِ غیب سے ہے۔ حامل عقیدہ آدمی یہ موقف ہرگز نہیں رکھتا کہ اسے کوئی علم الحقائق حاصل ہو گیا ہے، بلکہ وہ یہ کہتا ہےکہ جاء الحق و زھق الباطل اور اس حق کو مان لینا ہی اس کا عقیدہ ہے۔ وہ حق پر ایمان لاتا ہے، کسی مابعدالطبیعیاتی یا خیالی علم الحقائق پر نہیں۔ حامل عقیدہ آدمی سے کسی مابعد اطبیعیاتی مسئلے کے حل کا مطالبہ کرنا فلسفے، علم، عقیدے اور مذہبی آدمی سے بےخبری پر دلالت کرتا ہے۔ عقیدہ تو بھائی مخبرِ صادق کی  لائی ہوئی خبر کی تصدیق کرنا ہے۔ ظاہر ہے آپ وحی کے منکر ہیں، لیکن وحی کا انکار کرنا اور اس کا عقلی رد کرنا دو مختلف چیزیں ہیں۔ آپ ایمان بالغیب پر بننے والے عقیدے کا رد کر کے دکھائیں تاکہ ہمیں آپ کا علم معلوم ہو اور یہ شبہ رفع ہو کہ آپ متعصبانہ پروپیگنڈے میں مصروف رہتے ہیں۔ ہم وحی نبوی پر ایمان لائے ہیں، آپ نہیں لائے، تو عقل کا بول بالا اسی صورت میں ہو سکتا ہے کہ آپ اپنے موقف کے کوئی محکم عقلی دلائل سامنے لائیں۔  آخر میں ایک ذاتی گزارش کرنا چاہوں گا کہ اقبالؒ چونکہ آپ کا نفسیاتی مسئلہ ہے اس لیے ان کو بیچ میں نہ لائیں۔ ان کے ساتھ آپ کا جھگڑا فی الوقت میرے لیے کوئی دلچسپی نہیں رکھتا۔ وہ قلندر جانے اور آپ جانیں۔  ۔۔

##############################
https://www.facebook.com/idreesazaad/posts/10218026339116926
علی حسن سرکاری سکول میں پڑھتا تھا اس لیے پڑھ نہ سکا۔ جلد ہی آوارہ لڑکا بن گیا۔ باپ کے بے پناہ دباؤ کی وجہ سے اِدھر اُدھر کام سیکھنے والی چند دکانوں پر دھکے کھانے کے بعد اس نے کہا کہ وہ ٹیکسی ڈرائیور بنےگا۔ کیمرے والے موبائل نئے نئے آئے تھے۔ وہ اپنے استاد کی تصویروں کے فریم بنا بنا کر استاد کو خوش کرنے لگا اور جلد ہی ٹیکسی سیکھ گیا۔ اب وہ باقی ٹیکسی ڈرائیوروں کو یااللہ اور یا محمدﷺ والی تصویریں ایڈٹ کرکے دینے لگا۔ اپنی ماں کی تسبیح والی تصویر کے عقب میں اس نے روضہ پاک لگا کر، ماں کی یہ دیرینہ آرزو پوری کردی تھی کہ یااللہ اپنے سوہنڑیں دا روزہ تکا۔ اچھے موبائل آتے گئے اور وہ فوٹو ایڈیٹنگ کا ماہر ہوتا گیا۔ ایک دن اس کی ٹیکسی میں ایک ایسی سواری بیٹھی جس نے کہا کہ، اگر تم اتنی اچھی تصویریں بناتے ہو تو فوٹوشاپ میں کام کیا کرو۔ فوٹا شاپ کا شوق لگا تو اسے کمپیوٹر خریدنا پڑا۔ کمپیوٹر گھر آیا تو وہ پھر آوارہ ہوگیا۔ لیکن اب کی بار وہ اور طرح کا آوارہ ہوا تھا۔ ٹیکسی کم چلنے لگی اور فیس بک زیادہ۔ پہلے ماں کے پاس شام کو بیٹھتا تو سونے تک بیٹھا رہتا تھا۔ اب ماں اس کے پہلو میں سونے تک بیٹھی رہتی تھی۔ ایک دن ماں نے ڈرتے ڈرتے پوچھا، بیٹا! یہ تم کیا کرتے رہتے ہو؟ علی حسن نے ماں کی طرف دیکھتے ہوئے، ہوا میں ہاتھ ہلا ہلا کر بتایا کہ، ’’ماں! تمہیں کیا پتہ۔ یہ قوم کے دشمن، یہاں جمع ہوگئے ہیں۔ سائنس کی باتوں کو جھٹلاتے ہیں اور سارے اپنی اپنی جگہ مفتی ہیں۔ ماں تیرے پُتردا متھا مولویاں نال آگیا اے۔ ماں گوگل میں سب لکھا ہوا ہے لیکن یہ  اندھے ہیں۔‘‘ اس کی بات ختم ہونے تک علی حسن کی ماں کمپیوٹر کی سکرین، اور کی بورڈ کے اوپر نیچے ڈھونڈتی رہی کہ کون کہاں جمع ہوگئے ہیں۔ پھر اسے خیال آیا کہ اچھا انٹرنیٹ جو چلا رکھاہے تو اس کی بات کررہاہوگا۔ اتنے میں کمپیوٹر سے ٹن کی آواز آئی۔ اس نے جلدی سے سکرین کی طرف دیکھا اور پھر ماں سے کہا،   تُو ٹھہر! میں ذرا اِس کو سبق سکھالوں، پھر بات کرتاہوں۔  ماں کی سمجھ میں کچھ نہ آیا۔ وہ دُکھی چہرے کے ساتھ اپنے اکلوتے بیٹے کی طرف دیکھتی رہی۔ پھر بسترسے اُٹھی اور جانے سے پہلے بولی، ’’پُتر مولویاں نال نئیں لڑی دا۔ ناں میرا پُتر سیانڑا بنڑ۔ چنگے کم کری دے نیں۔ شاواش میرا پُتر‘‘ :) :) :) ادریس آزاد

##############################
https://www.facebook.com/idreesazaad/posts/10218041790663205
نرگسیت ۔۔۔۔۔۔۔ یعنی "اپنی محبت میں مبتلا ہوجانا" ایک خطرناک بیماری ہے۔ جس کا انجام دائمی دُکھ درد کے سوا کچھ نہیں۔ پرانا مریض ہمہ وقت اَدھ مُوا رہتا ہے۔ مرض کی ...شدت کی حد خودکُشی ہے بایں ہمہ یہ ایک قاتل بیماری ہے۔ حیرت کی بات یہ ہے کہ دل، شُوگر حتیٰ کہ کینسر کے ایسے مریضوں کی تعداد کثرت میں ہے جنہوں نے اوّل اوّل توجہ حاصل کرنے کے لیے بیماری خود پر اوڑھ لی۔ نرگسیت کا منفی ترین پہلو ہی توجہ حاصل کرنے کی "اضافی" طلب ہے۔ نرگسیت پیدا ہونے کے ابتدائی اسباب میں دوسروں کی بے پناہ توجہ سے اچانک یا دھیرے دھیرے عدم توجہی کا شکار ہوجانا ہے۔ اس بیماری کی علامات میں بہت زیادہ ہنسنا یا خوش رہنا بھی شامل ہے، لیکن وہ بھی درون ِ دِل خوفناک دکھ درد کے سبب ظاہر ہوتا ہے۔ See more

##############################
https://www.facebook.com/idreesazaad/posts/10200232473681411
نرگسیت ۔۔۔۔۔۔۔ یعنی "اپنی محبت میں مبتلا ہوجانا" ایک خطرناک بیماری ہے۔ جس کا انجام دائمی دُکھ درد کے سوا کچھ نہیں۔ پرانا مریض ہمہ وقت اَدھ مُوا رہتا ہے۔ مرض کی شدت کی حد خودکُشی ہے بایں ہمہ یہ ایک قاتل بیماری ہے۔ حیرت کی بات یہ ہے کہ دل، شُوگر حتیٰ کہ کینسر کے ایسے مریضوں کی تعداد کثرت میں ہے جنہوں نے اوّل اوّل توجہ حاصل کرنے کے لیے بیماری خود پر اوڑھ لی۔ نرگسیت کا منفی ترین پہلو ہی توجہ حاصل کرنے کی "اضافی" طلب ہے۔ نرگسیت پیدا ہونے کے ابتدائی اسباب میں دوسروں کی بے پناہ توجہ سے اچانک یا دھیرے دھیرے عدم توجہی کا شکار ہوجانا ہے۔ اس بیماری کی علامات میں بہت زیادہ ہنسنا یا خوش رہنا بھی شامل ہے، لیکن وہ بھی درون ِ دِل خوفناک دکھ درد کے سبب ظاہر ہوتا ہے۔

##############################
https://www.facebook.com/idreesazaad/posts/10218064718756393
اپنی دیرینہ روایات کا سودا کر کے اپنے اجداد کی دولت کا خسارہ ہوا میں Idrees Azad

##############################
https://www.facebook.com/idreesazaad/posts/10218064718756393
اپنی دیرینہ روایات کا سودا کر کے اپنے اجداد کی دولت کا خسارہ ہوا میں Idrees Azad

##############################
https://www.facebook.com/idreesazaad/posts/10218079271120193
میرے بہت ہی پیارے، دیرینہ دوست نما بیٹے یا بیٹا نما دوست،  کہ جب فیس بک ہوا ہی نہ کرتی تھی اور پھر بھی ہم نے انٹرنیٹ پر ایک دوسرے کو ڈھونڈ لیا تھا۔ سالہاسال سے محبت اور خلوص کا یہ رشتہ اب تک قائم ہے اور اب تو میرے بڑے بیٹے اور تنویر کی دوستی میری اور تنویر کی دوستی سے بہت آگے نکل چکی ہے۔ دونوں کی گاڑھی چھِنتی ہےاور طے یہ ہوا ہے کہ تنویر اسد کی شادی پر بھی امریکہ سے پاکستان آئے۔ :) کیونکہ وہ کئی کئی سال نہیں آتا۔  تنویر نے امریکہ میں جس طرح محنت کی، تعلیم حاصل کی، عام طورپر اس طریقے پر ہمارے نوجوان نہیں کرتے۔ تنویر نے چیزوں کو قریب سے دیکھا، ان کی فطرت پر غورکیا اور نتائج اخذ کیے۔ اس ویڈیو میں تنویر نے یہی کہانی بیان کی ہے۔ ایک شاندار ویڈیو

##############################
https://www.facebook.com/idreesazaad/posts/10218120858559853
کچھ دن پہلے ہمارے گھر میں لگے امردو کے درخت پر فاختہ نے انڈہ دے دیا تھا۔ ہم سب کو اتنی خوشی ہوئی کہ مارے جذبات کے ہم میں سے ہرایک نے کھڑکی سے جھانک جھانک کر اسے دیکھا۔ آج کل ہمارا امرود خوب گھنا اور سبز ہے۔ اس لیے مجھے کھڑکی سے انڈہ نظر نہ آتا تھا تو میں نے فرسٹ فلور کی چھت پر جاکر نیچے کی طرف دیکھتے ہوئے، اُسے گویا ہلالِ عید کی طرح سے تلاشا۔  گوگل یا یوٹیوب پر سرچ کرنے کا خیال  ہی نہ آیا اور ہم نے جھلّوں، کملوں کی طرح اُسے دیکھنا اور اس کی تصویریں بنانا شروع کردیا۔ ایک بات البتہ سب ہی جانتے تھے اور دہراتے بھی تھے کہ دُور دُور سے دیکھو، کہیں فاختہ ڈر نہ جائے اور گھونسلہ چھوڑ کر چلی نہ جائے۔ لیکن فاختہ پھر بھی ڈر گئی اور گھونسلہ چھوڑ کر چلی گئی۔ بعد میں گوگل کیا تو معلوم ہوا کہ فاختہ تو بہت نازک پرندہ ہے کہ اگر اُسے کوئی چیونٹی بھی کاٹ لے تو وہ انڈے سمیت گھونسلہ چھوڑ کر چلی جاتی ہے۔ یہ بھی لکھا تھا کہ انسان جب تجسس کی وجہ سے اسے بار بار دیکھتے ہیں تو وہ ڈر جاتی ہے۔ خیر! بڑا افسوس ہوا اور بہت شرم آئی، کہ یہ ہم نے کیا کردیا۔  پھر جب دو تین دن تک فاختہ واپس نہ لوٹی تو میرے چھوٹے بیٹے حسّان نے درخت پر چڑھ کر گھونسلے سے انڈہ اُٹھالیا اور اُسے کپاس میں لپیٹ کر الماری میں رکھ دیا۔ کل اس انڈے سے بچہ نکل آیا ہے۔ اور اب ہم سب گھر والے اسے بچانے کی کوشش کررہے ہیں۔ اور اس بار خوب تحقیق بھی جاری ہے :)  دوستوں سے دعاؤں کی درخواست ہے کہ ہمارا جوان بچ جائے، یہ دعا کریں۔ کتاب ِ مرقوم (گوگل) میں یہ بھی رقم ہے کہ فاختاؤں کے بچے بارھویں دن گھونسلے سے اُڑ بھی جاتے ہیں۔ ہمیں صرف بارہ دن اس کی حفاظت کرنی ہے۔ قرنطینہ سے کوئی دو دن کم۔  :) ادریس آزاد

##############################
https://www.facebook.com/idreesazaad/posts/10218098175832799
پہلے توحیدِ تجسیمی ہوئی، پھر توحیدِ تنزیہی اور اب توحید سماجی ہونے جارہی ہے۔ ٹِک ٹاک نے بابل کے بل مردوک کی طرح آس پاس کے سماجی ٹیلنٹ کو ہڑپنا شروع کررکھا ہے۔ گلی کوچوں اور دیہاتوں کا نایاب ثقافتی ٹیلنٹ نہایت تیزی کے ساتھ پوری دنیا کے ساتھ شیئرہونا شروع ہوگیا ہے۔ کسی گاؤں میں کسی گانے والی خاتون کی آواز اور مہارت اب گاؤں تک محدود نہیں رہی۔ وہ کیچڑ میں لت پت بیٹھی گا رہی ہے اور کُل کائنات اُسے سن رہی ہے۔ ایک لحاظ سے دیکھاجائےتو یہ بڑا غلط ہورہا ہے کہ  وہ جو سب کے لیے نہیں تھا، وہ جو وہیں کے لیے پیدا کیا گیا تھا جہاں کا تھا، وہ جو ہمیشہ وہیں کے لیے پیدا کیا جاتا رہا جہاں کا ہوتا تھا یا ہوتا ہے، تاکہ ایک کلچرل وجود میں آئے، پھلے پھولے اور باقی رہے۔ وہ سارا کمال، وہ سارا ٹیلنٹ، وہ ساری مہارت، وہ سارا الہام، اب اس چھوٹے سے کلچر کی ذاتی ملکیت نہیں رہا۔ اب وہ پوری دنیا کی ملکیت ہے۔ جب وہ ایک چھوٹی سی دنیا کی ملکیت تھا تب وہ چھوٹا سا سماج اپنی روایات تخلیق کررہاتھا۔ اپنی ثقافتی اقدار کو پروان چڑھا رہاتھا۔ اپنی ننھی منی سی ثقافت کے باغ کو اپنے ٹیلنٹ سے پانی دیتا اور ان کی مہارت، کمال اور ٹیلنٹ کے پھولوں سے باغ  مہکتا۔ باغ مہکتا تو آس پاس کے سماج اس کے پھولوں کو نِرالا پاتے، منفرد سمجھتے اور اس سے لطف لیتے یا استفادہ کرتے۔ تب دنیا یوں چل رہی تھی۔ لیکن ایک دوسرے انداز سے دیکھاجائےتو یہ ٹھیک ہورہا ہے۔ وہ اس لیے کہ ہم ایک ایسی کاسموپولیٹن سوسائٹی کی طرف تیزی کے ساتھ بڑھ رہے ہیں جس میں شاید اہلِ زمین کو اپنا ایک ایسا متحد کلچر درکار ہوگا جو اپنی کلچرل حدود سے پھیل کر ایک اجتماعی انسانی تہذیب کی شکل میں پوری دنیا کا نمائندہ بننے کا اہل ہوگا۔ غالباً ایسا ہی کچھ اسلامی تہذیب کا مقصد بھی ہوا کرتا تھا کسی زمانے میں۔ سو دیکھاجائے تو یہ  کسی قسم کی پریشانی کی بات اس لیے نہیں کہ انسانی معاشرے میں فردِ واحد کی یکتائیت کو آج تک کوئی چیلنج نہیں کرسکا تو معاشرے کی انفرادیت و یکتائیت کو کو کوئی کیسے چیلنج کرسکتا ہے؟ مزدکیت سے مارکسیت تک ہر ایسی تحریک جس نے فرد کی یکتائیت کو چیلنج کیا، اُسی یکتا فرد کے ہاتھوں فنا ہوئی۔ مارکسی تحریکوں میں فرد بالکل فنافی اللہ ہوچکا تھا اور یہ صرف ایک روبوٹک قسم کا معاشرہ تھا جس نے باقی رہنا تھا، سو وہ نہ رہا۔ کیونکہ فرد کو مار کر معاشرے کو کیسے باقی رکھا جاسکتاہے۔ اسی طرح معاشرے کو مار کر فرد کو بھی باقی نہیں رکھا جاسکتا۔ اقبال کی اسرارخودی صرف فرد کی بقا پر توجہ مرکوز کررہی تھی تو بہت سے لوگوں کو بشمول اقبال خود تشویش لاحق ہوگئی کہ اس سے توفردِ واحد کی انفرادیت کو ہی گویا آخری حقیقت سمجھ لیاگیا ہے۔  یوں اقبال، ہمارا کیرکے گاڈ بن کر سامنے آرہا تھا اور آجاتا، اگر اس نے اس کوتاہی کا ازالہ نہ کیا ہوتا۔ اسرارخودی کے بعد رموزبے خودی لکھی ہی اسی مقصد کے لیے گئی تھی، اور یوں اقبال نے سماج کو واپس بحال کردیا۔ ایک تہذیب (سی وی لائزیشن) بہت ساری ثقافتوں (کلچروں) کا مجموعہ ہوتی ہے۔ ایک تہذیب بہت سی ثقافتوں میں پائی جانے والی مشترکہ اقدار سے وجود میں آتی ہے۔ لیکن ایک ثقافت (کلچر) اتنی چھوٹی بھی ہوسکتی ہے جیسے کہ دوچارگھروں پر مشتمل اور بس۔ ثقافت کی یہ یکتائیت اور انفرادیت قائم رہنا ضروری ہے۔ کوئی ثقافت اپنے افراد کے اجتماعی وجدان کا نتیجہ ہوتی ہے نہ کہ اجتماعی عقل کا۔ اس ثقافت کے شاعر شعر کہتے ہیں۔ کمہار برتنوں کا ڈیزائن بناتے ہیں۔ عمارتیں بنانے والے اپنے الہام کا مظاہرہ کرتے ہیں۔ گانے گانے والے، ناچنے والے، لباس تیار کرنے والے، سلام دعا کے طریقے وضع کرنے والے، تہوار بنانے والے۔ اور یہ سب کوئی ایک بندہ نہیں کرتا یا الگ الگ خاص خاص بندے نہیں کرتے، جن کا نام لیا جاسکے۔ اسی لیے تو یہ اجتماعی وحی ہے کہ یہ خودکار عمل ہےاور کوئی پتہ نہیں چلتا کب کون سی ضرب المثل یا کہاوت کس نے ایجادکی، کب کون سی روایت کی بنیاد کس نے رکھی۔ یہ سماج کی اجتماعی وحی ہے جو اسے چلاتی اور باقی رکھتی ہے۔ ٹک ٹاک اور سوشل میڈیا نے اسی یکتائیت پر ہاتھ ڈالا ہے۔ اس نے ٹارگٹ کیا ہے اس سماجی وحی کو، جو ایک چھوٹے سےحلقے کے لیے آسمانوں سے اُتری تھی۔ سب کے ساتھ شیئر کرکے سب کی طرف سے اسے دادو تحسین ، پسند یا ناپسند پہنچائی ہے۔  معلوم ہوتاہے اُسی اصول پر جس پر پہلے بھی تہذیبیں وجود میں آتی ہیں کہ بہت سی ثقافتوں میں پائے جانے والے مشترکہ مواد کو اختیار کرلیں اور ایک بڑی تہذیب یعنی اسلامی یا امریکی وغیرہ کہلائیں، بالکل اسی اصول پر یہ بھی ہوگا۔ اور زمین مختلف ثقافتوں کے الگ الگ باغوں میں اگنے والے پھولوں کو ایک بڑے میدان میں ایک ساتھ اور مِکس اگا ہوا پائے گی اور دیکھےگی۔  دونوں باتیں ہوسکتی ہیں۔ لیٹس ناٹ جمپ ٹودہ کانکلیوژن ییٹ۔ دس بیس سال اور گزرنے پر کھلے گا کہ کیا ہورہا ہے۔ لیکن اتنا طے ہے کہ بابل کے زمانے میں جیسے توحیدِ تجسیمی ہوئی تھی یعنی اِدھر اُدھر کے چھوٹے چھوٹے بُتوں کو بابل کے بڑے بُت نے طاقت کے ذریعے فتح کرلیا تھا اور اس لیے آس پاس کی آبادیاں اپنے اپنے خداؤں کو بابل کے خدا کے سامنے پابہ زنجیر دیکھ کر، اپنے خداؤں سے مایوس ہوگئیں اور بابل کے بڑے خدا کو پوجنے لگ گئی تھیں۔ چھوٹے بتوں نے ایک بہت بڑے بت کا روپ دھار لیا جو واقعی بہت بڑا تھا۔ سو مجھے لگتا ہے کہ اب توحید سماجی بھی اسی اصولِ فطرت کے تحت  وجود میں آرہی ہے۔ ادریس آزاد

##############################
https://www.facebook.com/idreesazaad/posts/10218147451864669
سلامت رہیں۔۔

##############################
https://www.facebook.com/idreesazaad/posts/10218147451864669
سلامت رہیں۔۔

##############################
https://www.facebook.com/idreesazaad/posts/10218155700350876
استادِ محترم جناب جلیل عالی صاحب سے میں نے اتنا کچھ سیکھا ہے کہ میں گاہے خود کو اُن کا مُرید پاتا ہوں تو گاہے بیٹا۔عالی صاحب نے بھی ہمیشہ نہایت شفقت کا معاملہ فرمایا ہے اور میرے کسی بھی سوال کو کبھی تشنۂ جواب نہیں رہنے دیا۔ آج میں نے عالی صاحب سے ( ایک خاص تناظر میں کہ جس کا ذکر میں بعد میں کرونگا) سوال کیا کہ، ’’سر! آیات کے شانِ نزول کے بارے میں آپ کی کیا رائے ہے؟ آیات کو اُن کے شانِ نزول کی روشنی میں پڑھنا چاہیے یا شانِ نزول سے آزاد رکھ کر؟‘‘ تو عالی صاحب نے جو جواب دیا، وہ میں اپنے الفاظ میں یہاں درج کرتاہوں۔ قرانِ کریم تاریخ میں ایک خاص موقعے اور مقام پر نازل ہوا۔اِس کی آیات ایک خاص تاریخی ترتیب سے بتدریج آہستہ آہستہ نازل ہوئیں۔ پہلی آیات  سورۂ علق کی  ابتدائی آیات ہیں۔ لیکن آج ہم قران کو سورۂ علق سے نہیں پڑھتے۔ آج ہم قران کو سورہ فاتحہ اور سورہ بقرہ سے پڑھتے ہیں۔ یعنی ہم قران نازل ہونے کی تاریخی ترتیب کو جانتے ہوئے بھی قرانِ کریم کو اس نئی ترتیب کے ساتھ پڑھتے ہیں جسے رسولِ اطہر صلی اللہ علیہ والہ وسلم نے قران کہا اور جسے روزِ اوّل سے آج تک قران کہا جاتاہے۔ اس سے یہ ثابت ہوجاتاہے کہ قران کریم کو رسول اکرم صلی اللہ علیہ والہ وسلم نے ازخود  اس کے تاریخی ماحول سے جدا کرکے ایک ایسے نامی کُل میں تبدیل کردیا تھا جو اُسے ہمیشہ خیرالقرون کی حیثیت سے باقی رکھنے والا تھا۔ عالی صاحب نے نامی کُل کی بجائے انگریزی میں ’’آرگینک ہول‘‘ کے الفاظ استعمال کیے تھے۔ بہرحال عالی صاحب نے مزید فرمایا کہ، ہم مثالوں سے دیکھ سکتے ہیں کہ قران کسی تاریخی تحریک کے اذکار پر مشتمل رہنے کی بجائے اپنے ابتدائی زمانے میں ہی ایک نامی کُل کی شکل اختیار کرچکاتھا۔ رسول ِ اطہرصلی اللہ علیہ والہ وسلم نے خطبۂ حجۃ الوداع پر غلاموں کے ساتھ اچھا سلوک کرنے کا حکم دیا، جبکہ قرانِ پاک میں ارشاد ہے، فکُّ رقبۃٍ، یعنی  کسی  گردن کو غلامی سے چھڑانا گویا  ایک سخت گھاٹی میں سے  گزرنا ہے۔ اب ہم صاف دیکھ سکتے ہیں کہ رسول اطہرصلی اللہ علیہ والہ وسلم کا حکم تاریخی حیثیت کا حکم ہے جبکہ قران کی آیت بلاجبرتاریخ ایک  نامی کُل (Organic Whole)   کی ترجمان ہے۔ خطبۂ حجۃ الوداع ایک خاص تاریخی واقعہ ہے۔ جو ایک تاریخی طورپر نہایت مضبوط تحریک کی کامیابی کے گویا  جشن پر دیا گیا۔ چنانچہ واضح ہوگیا کہ اس کاحکم تاریخی حیثیت کا حامل تھا۔ اس وقت جو لوگ سامنے موجود تھے، وہ حکم ان کے لیے تھا، کہ اپنے غلاموں کے ساتھ اچھا سلوک کریں۔ لیکن قران کا حکم ہمیشہ کے لیے ہے اور وہ یہ ہے کہ کسی انسان کی گردن کو غلامی سے چھڑانا ایک سخت گھاٹی میں سے گزرنے کے برابر ہے۔ الغرض اسلام کی اِن دوحیثیتوں کا فرق ہمیشہ مدنظررکھناچاہیے کہ نمبر ایک اسلام تاریخ میں ایک خاص موقعے ، ایک خاص مقام اور ایک خاص وقت پر وارد ہوا۔ نمبردواسلام ایک آفاقی و نامی کُل کا نام ہے جو ہردورکے ہرانسان کے لیے ہدایت کا حتمی راستہ ہے۔اسلام کی تاریخی حیثیت و اہمیت سے کوئی انکار نہیں۔ لیکن اگر اسلام کے تاریخی واقعات قران جیسے نسخۂ کیمیا کی نامی و کُلّی حیثیت پر اثرانداز ہورہے ہوں توپھر ہم اُنہیں خاطر میں نہیں لائیں گے۔ اور آخر میں استادِ محترم کے اپنے الفاظ جو انہوں نے یہ پوسٹ پڑھنے کے بعد مجھے انباکس کیے۔  ’’روایت ہے کہ لوحِ محفوظ میں قرآن ترتیبِ توقیفی ہی میں موجود تھا۔ اسلامی تاریخی تحریک کی مناسبت سے آیات نازل ہوتی رہیں۔ مگر  جبریل کے ذریعے رسول اللہ  کی رہنمائی میں آیات کو تاریخی ترتیب کی بجائے  ترتیبِ توقیفی  میں مدون کروایا گیا تاکہ قرآنی رہنمائی کو تاریخی جبریت کی تحدید سے آزاد کر دیا جائے۔‘‘ ترتیب: ادریس آزاد

##############################
https://www.facebook.com/idreesazaad/posts/10218155148457079
وحدت سے کثرت اور کثرت سے وحدت کا سفر مظاہر فطرت میں بھی نظر آتاہے۔ لیکن ہمیشہ ثنویت میں سے ہوکر گزرتاہے۔ اشیأ زیادہ تر جوڑا جوڑا ہیں۔ جو جوڑا جوڑا نہیں، اُن کا زوج انہی سے جدا ہوکر ثنویت قائم کرتاہے۔ کثرت کا ہرہر جزو پہلے دوئی میں بٹتا اور پھر وحدت میں ضم ہوجاتاہے۔ مظاہر فطرت میں اگر کہیں وحدت ۔۔۔۔۔۔۔۔۔۔ کثرت میں بدلتی ہوئی دکھائی دیتی ہے تو وہ بھی اسی نظام کے تحت۔ نفس ِ واحد پہلے دو اجزأ میں تبدیل ہوتا اور پھر کثرت میں تبدیل ہوجاتاہے۔ یہ گویا عربی گرائمر کے قائدہ، واحد، تثنیہ، ثلاثہ ۔۔۔۔۔۔ جیسا ہے۔ یعنی وحدت سے ثنویت اور ثنویت سے کثرت۔ اسی کو شاید فیثا غورث نے کہا تھا کہ خدا عدد ہے۔ کیونکہ اس کے نزدیک ساری کائنات کی کہانی ۔۔۔۔۔۔۔ ایک ، دو ، تین۔۔۔۔۔۔۔۔۔۔ تھی۔ جبکہ تین کثرت کی علامت ہے۔ میں اوّل تخلیق کیے گئے ذرّے سے جو یہی ترتیب دیکھتاہوں تو انسانی بچے کی پیدائش تک دیکھتا چلا جاتاہوں۔ مختصر مدعا یہ ہے کہ وحدت سے کثرت تک کے سفر میں ’’دوئی‘‘ کا کہیں قیام ہے۔ شاید دنیائے اندرون میں اسی دوئی کو ’’من و تُو‘‘ کی دوئی کہا جاتاہے۔ لیکن فلسفے کی منطقی زبان ہو یا تصوف کی عسیرالفہم اصطلاحات ۔۔۔۔۔۔۔۔ اُن احساسات کا بیان کسی کے بس کی بات نہیں جو ’’شناخت‘‘ کے کرب سے جڑے ہیں۔ جسے آپ نے اظہار ذات کہہ کر پکارا۔ شناخت ’’من و تُو‘‘ کی محتاج نہ ہو تو گویا کوئی شناخت ہی نہیں اور اگر من و تُو کی محتاج ہو تو اظہار ِ ذات کا تماشا ہے یا بندر ناچ جسے میں فطرت کے ہاتھ میں کھیلنا سمجھتاہوں۔ وہ عمیق خاموشی جو محفل میں بیٹھے کسی بہت ہی کمتر فرد کے حصے میں آتی ہے شاید شناخت کی کوئی بہت اعلیٰ قسم ہے۔ بخاری صاحب! کبھی کبھی تو ’’عدم‘‘ پناہ گاہ محسوس ہوتاہے اور شہود ایسی تماشا گاہ جہاں ہم سب بندروں کی مانند کسی کی ڈگڈگی پر ناچ رہے ہیں۔ ادریس آزاد

##############################
https://www.facebook.com/idreesazaad/posts/3536585100204
اور جانور، سے آپ کی مراد؟ میں کچھ سمجھا نہیں

##############################
https://www.facebook.com/idreesazaad/posts/10218175536526768
تمہاری ترچھی نظر کیمرے سے چھپ نہ سکی تمہارا دیکھنا شہکار ہونے والا ہے ادریس آزاد

##############################
https://www.facebook.com/idreesazaad/posts/10218172151362141
کتابیں، کتابوں کے اُوپرکتابیں ۔۔۔۔ کسی خشک لکڑی کےکیڑے نےکرمِ کتابی سے پوچھا تمہاری نظر میں یہ سارے شجر کتنے عرصے میں سوُکھیں گے؟ کتنی بہاریں ابھی میرے رستے کو روکھے کھڑی ہیں؟ وہ رستے جہاں سے جہنم کا ساقی مجھے آملے گا؟ وہ کرمِ کتابی کتابوں میں گم تھا اُسے فکرتھی تو فقط فکر تصدیق روح ِ مقالہ جہانِ فسردہ کی آتش کہاں سے اُٹھائی گئی تھی؟ کتاب ِ ازل کب کھلی، کیوں کھلی تھی؟ یہ کب ختم ہوگی؟ وہ اعداد کیسے نکلتے ہیں جن کی کوئی عقلی تاویل ہوتی نہیں ہے؟ وہ مزدور کس کو کہا جارہاہے جسے اپنے آگے نہ پیچھے کوئی چھوڑناہے کوئی نسل، کوئی عقیدہ، کوئی شہرتِ دائمی کا قصیدہ کہاں پر ملے گی وہ ہیگل کی تعمیر کردہ وہ ’’ہونے نہ ہونے‘‘کے مابین کی راہداری؟ وہ غزلیں کہاں ہیں جو بعداز سلیمان لکھی گئی تھیں وہ رنگین قالین جس پر کسی کی گلابی حسیں ایڑھیوں کے نشاں تھے کتابوں کے کیڑے نے لکڑی کے کیڑے کے تشکیل کردہ سوالوں کو یوں ان سنا کردیا جیسے کانوں میں رُوئی کے گالے دبے ہوں وہ سرکوجھکائے، جھُکی ناک پر کالی عینک لگائے غزالی پہ لکھے گئے اِک مخالف مقالے کے مٹتے حوالوں کوتکنے پرکھنے میں مشغول ہونے کی جھوٹی اداکاریاں کررہا تھا۔ یہ مغرور کیڑا جو اخلاق پر عزمِ سقراط سے حکمتِ کانٹ تک کتنی آبی کتابوں کے انبار ازبر کیے سالہاسال سے علم پر ناگ بن، پھن کو پھیلائے بیٹھاہوا تھا کئی ساعتوں تک نہ بولا تو لکڑی کے کیڑے نے بوسیدہ کرسی کا پایہ اُٹھایا تو مغرور کیڑے نے عینک کے پیچھے سے آنکھیں گھماتے ہوئے اُس کو دیکھا ذرا دیر رک کر تحمّل سےبولا مجھے پچھلے سوسال سےفرصتیں ہیں کتابیں کتابوں کے اُوپر پڑی ہیں کتابوں کے اُوپر کتابیں، کتابوں کے اُوپر کتابیں،کتابوں کے اُوپر کتابیں پڑی ہیں کتب خانے میرے تسلط میں آکر مقدمات میں اور مقالوں میں ڈھلتے ہوئے دن بدن بڑھ رہے ہیں میں اکیس سوسال میں اتنی فصلوں کا مالک نہیں تھا مجھے اپنی نسلوں کو اتنی کتابیں کھلانے سے فرصت ملے گی تو لکڑی کے بارے میں بھی سوچ لونگا ابھی کچھ بہاریں ذرا صبر کرلو! تو پھر ہم ہمیشہ ہمیشہ کے ذہنی دباؤ سےفارغ کسی سبز پیپل کی چھاؤں میں آرام سے بیٹھ کر خوب تفصیل سے اُس جہنم کی باتیں کرینگے ابھی بس تسلی کو اتنا کہونگا کتابوں میں لکھاہے دوزخ میں پتھرجلیں گے وہ پتھر جو قسوہ ہیں دنیا کے سب سے خطرناک پتھر تو دوزخ میں لکڑی جلانے کا کوئی کہیں تذکرہ ہی نہیں ہے یہ سن کر وہ لکڑی کا کیڑا وہ پیڑوں کی لاشیں چباتاہوا مردہ خوری کامارا، خزاں زاد لکڑی کا کیڑا اداسی کے گھبمیر لہجے میں بولا تو پھر کیا شجر سارےباقی رہینگے؟ توپھرکیا پرندوں کے گھر سارے باقی رہینگے؟ توکرمِ کتابی نےسر کوہلایا ذرا مسکرا کر بتایا پریشان ہونے کی کوئی ضرورت نہیں ہے مجھے اتنے سالوں، مقالوں میں اک آخری بات معلوم ہوتی رہی ہے وہ یہ بات ہے کہ، ’’جہنم سے پہلے کہیں کوئی جنت نہیں ہے‘‘ مجھے اتنا معلوم ہےمیرے مزدور بھائی! کہ صدیوں کا مارا ہوا آدمی تھک چکاہے جوبَکنا تھا اس کو وہ سب بَک چکاہے یہ اب جی سکا تو بشرطیکہ یہ واقعی جی سکا تو بہاروں کوآنے، درختوں کو جھولا جھلانے سے کوئی بھی کیڑا نہیں روک پائے گا انسان ہے، اس کو کوئی بھی کیڑا کبھی روک سکتا نہیں ہے۔ ادریس آزاد

##############################
https://www.facebook.com/idreesazaad/posts/10218181273950200
سٹرنگ تھیوری کے بانیوں میں سے ایک،  کے انٹرویو کا کچھ حصہ ۔۔۔۔۔۔۔۔۔۔۔۔۔۔۔۔۔۔۔۔۔۔۔۔ یوٹیوب کی ایک ویڈیو میں لیونارڈسسکنڈ سے  (Leonard Susskind)  ایک سوال کیا جارہاہے کہ، ’’لیونارڈ! یہ جو کوششیں ہورہی ہیں کہ کوانٹم میکانکس جو کہ بیسویں صدی کے اوائل میں خوردبینی دنیا کی عجیب و غریب دریافتوں کا نام ہے،  اور جنرل ریلٹوٹی  جو کہ کائناتی پیمانے کی دنیا کی وضاحت کانام ہے، اِن دونوں کو متحد کرنے کی جو کوشش ہورہی ہے، اِسے ہم  فزکس کی ہولی گریل (Holly Grail)  بھی کہہ سکتے ہیں، آپ اِس   (ہولی گریل) تک ایک طویل تاریخ کے بعد پہنچے ہیں اور آپ کے پاس سٹرنگ تھیوری ہے، مجھے جان کر خوشی ہوگی کہ آپ  یہ بتائیں، کہ یہ سب کیسے ممکن ہوا اور آج ہم اِس معاملےمیں کہاں کھڑے ہیں؟‘‘ لیونارڈ سسکنڈ کا جواب: ’’خوب۔ یہ سوال کہ یہ کیسے ہوا ، (یعنی سٹرنگ تھیوری کا ورود کیسے ہوا؟) ، تو اِس سوال کا جواب یہ ہے کہ، دنیا کی دیگر بہت سی دریافتوں کی طرح یہ بھی حادثاتی طورپر پیش آیا۔ آپ کوئی چیز دریافت کرتے ہیں، ایک خاص سیاق و سباق کی موجودگی میں، لیکن اچانک آپ کو پتہ چلتاہے کہ یہ تو  اس کا مطالعہ کرنے کے لیے قدرتی سیاق تھا ہی نہیں۔ سٹرنگ تھیوری اوّل اوّل وجود میں آئی تو پروٹانوں ، نیوٹرانوں اور میزانوں کی تھیوری کے طورپر وجود میں آئی۔ یہ ایٹم سے  تقریباً  ایک لاکھ گنا چھوٹی اشیا (آبجیکٹس) ہیں۔ ایک ماہرِ طبیعات کے معیار کے لحاظ سے  ایٹم ان ( ذرّات)  سے بہت زیادہ بڑا ہے، حقیت میں بہت ہی بڑا۔ گویا بڑے،  موٹے بتاشے جیسا ۔ پروٹانز، نیوٹرانز، میزانز، یہ سٹرنگز جیسے ہیں، گویا لچکدار ، آپ انہیں کھینچ کر پھیلاسکتےہیں، لمبا کرسکتے ہیں۔ یہ تُرکی ٹافی (Turkish Taffy) جیسے ہیں۔ آپ اُنہیں کھینچیں تو یہ پھیل جائیں۔ چنانچہ جب ریاضیاتی طورپر ان کو یعنی پروٹانوں، نیوٹرانوں اور میزانوں کو بیان کرنے کی کوششیں کی گئیں تو حادثاتی طورپر سٹرنگ تھیوری کا احتمال پیدا ہوگیا۔ مجھ سمیت کئی لوگوں نے ایک ساتھ اِسے دریافت کیا۔ ہم نے تو فقط وہ ریاضی بیان کی، جو پروٹانوں اورنیوٹرانوں کو بیان کرنے کےلیے استعمال ہورہی تھی۔اورہم نے بنیادی طورپرخاصے  اچھے طریقے سے یہ ریاضی بیان کرلی۔ لیکن  بظاہر فطرت اپنے آپ کو دہراتی ہے۔ ہم جو ریاضی استعمال کررہے تھے، اس میں یہ اہلیت ہونا ضروری تھی کہ وہ پلانک کے پیمانے کی حدود تک چھوٹی چیزوں کوبیان کرسکے۔ یعنی عام پیمانے سے  اربوں کھربوں گنا چھوٹی چیز  ۔ سو یہ ایسی ریاضی تھی جس میں کوانٹم گریوٹی کو بیان کرسکنے کی صلاحیت بھی موجود تھی۔ یوں گویا ہم نے کھربہاگنا چھوٹی چیزوں کی فزکس بیان کرنے کا طریقہ نکالا تو سٹرنگ تھیوری خود بخود سامنے آگئی۔ بالفاظِ دیگر سٹرنگ تھیوری حادثاتی طورپر دریافت ہوئی۔ اس  دریافت میں ایک عجب سا رجحان پایا جاتا تھا۔ اور یہ رجحان تھا، اس کا کوانٹم  گریوٹی سے بالکل مختلف ہونا۔ یہ  بات حادثاتی طورپر ہی بہت سارے لوگوں کے سامنے آئی کہ اگر آپ اس ریاضی کے ساتھ مسلسل نبردآزما رہیں تو یہ خودبخود ہی گویوٹی تک جاپہنچتی ہے۔‘‘ سوال: ’’لیونارڈ!  کیا یہ سٹرنگز مرتعش رہنے کی فطرت کی مالک ہیں؟ یعنی یہ لگ بھگ کسی وائیلن کے تاروں جیسی ہیں ، جو متحرک اور مرتعش ہیں۔ کیا ایسا ہی ہے؟‘‘ لیونارڈ سسکنڈ : ’’ہاں یہ بھی ٹھیک ہے۔ لیکن اگر کہاجائے کہ یہ ربربینڈ (Rubber Band) جیسی ہیں تو زیادہ بہتر ہوگا۔ یعنی یہ کھنچ کر دُورتک پھیلی ہوئی نہیں ہیں بلکہ گول گول ربربینڈز جیسی چھوٹی چھوٹی ہیں۔اور آپ تصورکریں کہ اگر ربربینڈ کو رگڑ کی قوت کا سامنا نہ ہو تو وہ مسلسل اور ہمیشہ ہمیشہ کے لیے مرتعش رہےگا۔ سٹرنگز تھیوری کی سٹرنگز بالکل ایسی ہی ہیں۔لیکن یاد رکھیں کہ یہ سٹرنگز مقداری طورپر ربربینڈ سے بالکل مختلف چیز ہیں۔ یہ ربربینڈ سے  کھربوں، کھربوں، کھربوں گنا چھوٹی ہیں لیکن دلچسپ سوال یہ ہے کہ یہ مضبوط کس قدر ہیں؟  میں نے ایک بار حساب لگایاتھا۔ یہ اتنی مضبوط ہیں کہ اگر آپ ایک سٹرنگ کے ایک سرے کے ساتھ دس کی طاقت چالیس (10^40)  بڑے ٹرالر(ٹرک)  باندھ دیں ، تو وہ سٹرنگ اُنہیں اُٹھاسکتی ہے۔ یعنی آپ کھربہاگنا بھاری چیز ایک نہایت باریک ننھی سی سٹرنگ کے ساتھ باندھ کر اُٹھاسکتے ہیں۔ یہ اتنی مضبوط ہوتی ہیں۔‘‘ سوال: ’’یہ آپ فقط ایک سٹرنگ کی مضبوطی کے بارے میں بتارہے ہیں؟‘‘ لیونارڈ: ’’جی ہاں! ایک سٹرنگ۔ یہی تو وجہ ہے کہ وہ اتنی چھوٹی ہیں۔ اسی بے پناہ طاقت نے انہیں چھوٹا بنارکھا ہے۔ کیونکہ آپ انہیں کھینچ کر پھیلا نہیں سکتے۔ انہیں بڑا کرنے کے لیے آپ کو بے پناہ طاقت کی ضرورت ہے۔ چنانچہ یاد رکھنا چاہیے کہ یہ بے پناہ  چھوٹی، بے پناہ دُبلی اور بے پناہ مضبوط ہیں۔‘‘ سوال: ’’تو کیا آپ لوگ یہ سمجھتے ہیں کہ آج تک جتنے پارٹیکلز یعنی پروٹان،  نیوٹران اور باقی سارے ذرّات اور تمام فورسز، یہ سب انہی سٹرنگ سے وجود میں آتے ہیں؟ یعنی ان سب کی اصل یہی سٹرنگز ہیں؟‘‘ لیونارڈ: ’’یس! آپ نے بالکل ٹھیک کہا۔ یہی اُمید ہے۔ یہی ہم سمجھ رہے ہیں ، کہ ایسا ہی ہے۔اگرچہ ابھی اس کا کوئی تجربہ نہیں کیا جاسکا۔ ابھی سٹرنگ تھیوری فقط ایک ریاضیاتی ساخت کا نام ہے۔اور یہ سٹرکچر ہمارے خیال میں زیادہ قرین ِ قیاس ہے، کائنات کے حوالے سے۔ ہم سمجھتےہیں کہ یہ ساخت  یعنی سٹرنگ تھیوری کائنات کی صحیح ترجمان ہے۔ ایسی کوئی دوسری تھیوری نہیں جس میں گریوٹی کا تصور موجود ہو اور وہ کائنات کو ہرلحاظ سے بیان کرسکے، سوائے سٹرنگ تھیوری کے۔باقی تمام تھیوریاں بشمول کوانٹم فیلڈ تھیوری ،  فقط یہ نہیں کہ گریوٹی کو بیان نہیں کرتے، بلکہ سچ یہ ہے کہ یہ سب گریوٹی کو بیان کرہی نہیں سکتے۔ گریوٹی کا ان تھیوریوں کےساتھ کوئی واسطہ نہیں۔ گریوٹی  ان تھیوریوں کے ساتھ ربط نہیں رکھتی۔ جبکہ سٹرنگ تھیوری میں یہ خصوصیت ہے کہ یہ خودکار طریقے سے گریوٹی کو اپنے اجزأ   میں شامل کرلیتی ہے۔ سٹرنگ تھیوری گریوٹی کو نظرانداز کرہی نہیں سکتی۔ اس کے علاوہ سٹرنگ تھیوری میں تمام کے تمام پارٹیکلز بھی آجاتے ہیں۔ ایسے پارٹیکلز بھی  جو کوارکس جیسے دکھائی دیتے ہیں اور ایسے پارٹیکلز بھی جو فوٹانوں جیسے دکھائی دیتے ہیں۔ اور ایسے پارٹیکلز بھی جو گریوٹانوں جیسے دکھائی دیتے ہیں۔ لیکن ابھی تک اس تھیوری کو کسی ایسی شکل میں پیش نہیں کیا جاسکا کہ  جس کی مدد سے قدرتی مظاہر میں  اس کی تصدیق کی جاسکے۔ میری رائے میں یہ ریاضیاتی طورپر اتنی مستحکم تھیوری ہے کہ ہمیں اس پر کئی طرح کے تصورات کو آزماناچاہیے۔ تصورات، مثلاً بلیک ہولز کی میکانکس کیا ہے؟ تصورات، جیسا کہ مثلاً ہولوگرافک پرنسپل۔ ہم انہیں بہت ہی نپی تُلی ریاضی کے اندر موجود رہتے ہوئے پیش کرسکتےہیں۔ اس طرح کم ازکم ریاضیاتی طورپر ہم ان کی تصدیق یا تردید کرنے کے اہل تو ہوسکیں گے۔ میرے خیال میں یہی اب تک، سب سے اہم پہلو رہاہے سٹرنگ تھیوری کا۔ اب تک سٹرنگ تھیوری نے مسلسل کوانٹم میکانکس اور گریوٹی کے تعلق کو سمجھنے کی کوشش کی ہے۔ لیکن ابھی بہت دُور ہے کہ ہم اس تھیوری کی تصدیق فطرت میں بھی کر سکیں گے۔‘‘ ترتیب: ادریس آزاد

##############################
https://www.facebook.com/idreesazaad/posts/10218180012758671
علامہ عنایت اللہ المشرقی، ایک تعارف ۔۔۔۔۔۔۔۔۔۔۔۔۔۔۔۔۔ علامہ عنایت اللہ المشرقیؒ ان کا نام تھا۔ علامہ مشرقیؒ کے نام سے مشہور ہوئے۔ تذکرہ ان کی سب سے مشہور تصنیف ہے، جو عربی میں ہے اور دس جلدوں پر مشتمل ہے۔ ان کی مشہور کتابوں میں ایک ’’مولوی کا مذہب غلط ہے‘‘ بھی شامل ہے۔ علامہ مشرقیؒ ہندوستان میں پہلے مسلم سکالر اور رہنما تھے جو نظریۂ ارتقأ کے قائل ہی نہ تھے بلکہ علی الاعلان اس کا پرچار کرتے تھے۔ اسی بنا پر علامہ مشرقیؒ ہٹلر کے بہت بڑے دلدادہ تھے۔ انہوں ہندوستان میں ’’تمکن فی الارض‘‘ کا نعرہ لگایا اور انگریز سے ڈائریکٹ مطالبہ کیا کہ نہ مشترکہ ہندوستان نہ پاکستان۔۔۔۔۔۔۔بلکہ جاتے وقت ہندوستان اُن کے ہاتھ میں دے کر جاؤ! جن سے چھینا تھا۔ خاکسار تحریک کے نام سے ایک بہت فعال جماعت بنائی۔ جو خاکی وردیاں پہنتے اور ہروقت ایک بیلچہ اپنے پاس رکھتے تھے، جو ان کے مزدور ہونے کی علامت تھا۔ مذہبی پیشوائیت سے علامہ مشرقیؒ کو بے پناہ نفرت تھی۔ اپنے مشن کے لیے اس قدر سرگرداں رہتے کہ بعض اوقات دیوانے محسوس ہوتے۔ سیاست میں آنے سے پہلے ریاضی بلکہ سائنس ان کا شعبہ تھا۔ اپنے وقت کے خاصے قابل ِ ذکر ریاضی دان تھے۔ بعض لوگوں کا خیال ہے کہ آئن سٹائن سے بھی ملے تھے اور انہیں اپنی صلاحیتوں سے متاثر کیا تھا۔ بعض لوگ مبالغہ میں کچھ اور آگے بڑھ جاتے ہیں تو یہاں تک کہتے ہیں کہ آئن سٹائن کو نظریۂ اضافیت اصل میں علامہ مشرقیؒ نے ہی سمجھایا تھا۔ ایک مرتبہ ایک شخص علامہ مشرقیؒ سے ملنے آیا۔ آپ نے پوچھا، ’’کس کام سے تشریف لائے ہیں؟‘‘۔ اُس نےجواب دیا، ’’ زیارت کے لیے حاضر ہوا ہوں‘‘۔ علامہ مشرقیؒ نے کہا، ’’زیارت تو مزاروں کی ہوتی ہے اور میں ابھی زندہ ہوں، چنانچہ آپ تشریف لے جائیے اور میرے مرنے کا انتظار کیجیے!‘‘۔ عموماً اپنے ہاتھ کا پنجہ سامنے کرتے، پانچوں انگلیوں کو دوسرے ہاتھ کی انگلیوں سے گنتے ہوئے کہتے، ’’دنیا کے پانچ بڑے حقائق، نمبر ایک ۔۔۔۔۔۔۔ مولوی نمبر دو ۔۔۔۔۔۔۔۔۔۔ کا نمبر تین۔۔۔۔۔۔۔۔۔ مذہب نمبر چار۔۔۔۔۔۔۔۔ غلط نمبر پانچ۔۔۔۔۔۔۔ ہے یہی وجہ تھی کہ ہندوپاک کے مذہبی طبقے علامہ مشرقیؒ کے سخت خلاف تھے۔ میرے داد مرحومؒ نے علامہ مشرقیؒ کے مؤقف کے خلاف ایک چھوٹی سی کتاب لکھی تھی، جس کا نام تھا، ’’مشرقی کا مذہب غلط ہے‘‘۔ جو ہماری لائبریری میں موجود ہے۔ علامہ مشرقیؒ مسلمانوں میں طاقت کے حصول کے قائل تھے۔ صرف مسلمانوں میں ہی نہیں وہ دراصل تمکن فی الارض کے قائل تھے۔ یعنی جس دیے میں جان ہوگی وہ دیا رہ جائے گا کے اصول پر چلنے کے نہ صرف قائل تھے بلکہ عملی طور پر اس کے لیے عمر بھر کوشاں رہے۔ علامہ مشرقیؒ کی جماعت کے ارکان بھی خاکی وردی پہنتے اور اپنے سینے پر ابھرتے ہوئے سورج والا ایک بیج لگایا کرتے تھے۔ ممکن ہے آپ نے اپنے اڑوس پڑوس میں کسی بزرگ کو اس حلیے میں دیکھا ہو کیونکہ علامہ مشرقیؒ کی وفات کے بعد بھی بلکہ آج تک جو خاکسار زندہ ہیں وہ اپنے مقاصد اور اپنے اطوار نہیں بھلا سکے۔ ادریس آزاد
