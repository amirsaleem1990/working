
##############################
https://web.facebook.com/idreesazaad/posts/10215180356089129?comment_tracking=%7B%22tn%22%3A%22O%22%7D
’’میں نے یہ خیال نیٹشے سے نہیں لیا بلکہ تصوف کا ’’انسانِ کامل‘‘ آج سے بیس سال قبل میرے پیشِ نظر رہاہے۔ انگریزوں کو اپنے ایک ہم وطن فلسفی الیگزینڈر کے خیالات کا مطالعہ کرنا چاہیے لیکن ہم دونوں میں فرق یہ ہے کہ الیگزینڈر کے خیال میں حقیقتِ منتظَر ایک خدائے ممکن الوجود کی شکل میں جلوہ گر ہوگی لیکن میرا خیال ہے کہ شانِ الٰہی ایک برترانسان کے قالب میں جلوہ گر ہوکر رہے گی‘‘ علامہ اقبال

##############################
https://web.facebook.com/idreesazaad/posts/10215204898462673?comment_tracking=%7B%22tn%22%3A%22O%22%7D
وہ قحطِ اعتبارِ وفا ہے کہ ہم بھی آج یاروں کے دَم کیے ہوئے پانی سے ڈر گئے رحمان حفیظ

##############################
https://web.facebook.com/idreesazaad/posts/10215223723253281?comment_tracking=%7B%22tn%22%3A%22O%22%7D
18 اپریل، 1955، آئن سٹائن کو پرنسٹن ہاسپٹل  لایا گیا۔ ڈاکٹروں نے سرجری کا مشورہ دیا اور امکان ظاہر کیا کہ ’’آپ ٹھیک ہوجائینگے‘‘۔ لیکن آئن سٹائن نے سرجری سے ا...نکار کردیا اور کہا، "It is tasteless to prolong life artificially.I have done my share; it is time to go. I will do it elegantly." See More

##############################
https://www.facebook.com/idreesazaad/posts/10215236480612207?comment_tracking=%7B%22tn%22%3A%22O%22%7D
دِل کا دروازہ کھُلا دیکھ کے آنے والے مُنہ اُٹھائے یونہی اَندر ہی چلے آتے ہیں :) ادریس آزاد

##############################
https://web.facebook.com/idreesazaad/posts/10215269685682313?comment_tracking=%7B%22tn%22%3A%22O%22%7D
اِس کا مطلب آگ لگی ہی نہیں تھی۔ اگر سچ مُچ لگی ہوتی تو بجھانے والے سارے ہوتے۔ کون زندہ جل جانا چاہتاہے؟ کوئی بھی نہیں۔

##############################
https://web.facebook.com/idreesazaad/posts/10215269365514309?comment_tracking=%7B%22tn%22%3A%22O%22%7D
خُلد میں رہ ہی کیا گیا ہوگا جس گھڑی ہم وہاں سے اُترے ہیں ادریس آزاد

##############################
https://web.facebook.com/idreesazaad/posts/10215283360504175?comment_tracking=%7B%22tn%22%3A%22O%22%7D
یہ دِل کے ساتھ سَر بھی مانگتی ہے محبت کی یہی زور آوری ہے جو ہم نے ہنستے ہنستے جان دی ہے سُنا ہے زندگی آگے کھڑی ہے مرا دروازہ کب کا مرگیاہے تری دیوار کیسے جی رہی ہے؟ ابھی سے آپ تو گبھرا گئے ہیں ابھی میری کہانی اور بھی ہے مری اوقات پر ہنستی تھی،اور اب مری ہر بات پر ہنسنے لگی ہے مجھے تو، عشق لگتا تھا، کہ ہوگا مگر کچھ لوگ کہتے ہیں پری ہے یہ اردو شاعری کا شوق گویا مری مظلوم ماں کی خودکشی ہے اُسے کہنا یہ فنکاروں کی محفل کہانی کار کے دم سے جمی ہے ارے! اتنا تو ہم بھی مانتے ہیں محبت آپ کو کچھ کم سہی، ہے یہ دِل کرنے لگا ہے رقص ِ رومیؒ تری باتیں نہیں ہیں بانسری ہے بدن میں تتلیاں اُڑنے لگی ہیں یہ نچلا ہونٹ تیرا پنکھڑی ہے بس اب کی بار پکّا فیصلہ ہے ہماری یہ محبت آخری ہے محبت ہے مجھے، اُس نے بتایا مرا محبوب اللہ کا ولی ہے جہاں تک اُس کی آنکھیں دیکھتی ہیں وہاں تک روشنی ہی روشنی ہے تمہارا ہاتھ چھونے کی تمنّا؟ بہت ہےپَر مروت میں دبی ہے وہی تم ہو مگر میں ڈررہاہوں تمہاری مسکراہٹ اجنبی ہے چٹانیں رُوئی بن کر اُڑ رہی ہیں یہی، لگتاہے محشر کی گھڑی ہے پلٹنا پڑگیا ہے، راستے میں قیامت بے حجابانہ کھڑی ہے لگاتی ہے وہ جب ہاتھوں پہ مہندی گلابوں پر چنبیلی کاڑھتی ہے ادریس آزاد

##############################
https://web.facebook.com/idreesazaad/posts/10215334363339214?comment_tracking=%7B%22tn%22%3A%22O%22%7D
تخلیق کی مثال چمن میں اُگنے والے پیڑوں، پودوں، پتوں، شاخوں اور پھولوں کی سی ہے، جبکہ تنقید کی مثال چمن کے مالی کی سی ہے۔ مالی پودوں کو پانی دیتا، اُن کے حشووزوائد کو کاٹتا، تراشتا اور حاصل ہونے والے پھل کو سمیٹتاہے۔ مالی دو مختلف شاخوں کے درمیان قلم کاری کرکے نئی نئی نسلیں پیدا کرسکتاہے لیکن نئی نسل کی کسی شاخ پر اُگنے والے پھول کو اُگنے سے روک نہیں سکتا۔ جیسے درخت اور اس کی شاخیں اپنے مالی کے عمل سے بےنیاز ہوکر اپنا سفرنَمو جاری رکھتی ہیں بالکل ویسے ہی تخلیق بھی تنقید سے ماوراہے۔ تنقید کے خوف سے وجود میں آنے والی تخلیق، پوری طرح سےتخلیق کہلانے کی حقدار نہیں ہے۔ تخلیق جس آزادی کی طلبگار ہے وہ تنقید کی موجودگی میں ممکن نہیں۔ ایک درخت کی کسی شاخ پر آزادی کے ساتھ پھوٹنے والی نئی کونپل کی طرح تخلیق اپنے وقت، مقام اور مواد کے لیے کسی کی محتاج نہیں۔  الغرض تنقید کو کوئی حق نہیں کہ تخلیق کار کی تخلیقی آزادی پر قدغن لگائے۔ تنقید کا کام ہے پہلے سے موجود تخلیقات پر بات کرنا اور مختلف تخلیقات میں باہمی ربط و افتراق ڈھونڈنا۔ اس تلاش میں اگر وہ ایک نیا پودا پیدا کرنے میں کامیاب ہوجاتی ہے تو اُس لمحے تنقید خود تنقید نہیں رہتی، تخلیق بن جاتی ہے۔ ادریس آزاد

##############################
https://web.facebook.com/idreesazaad/posts/10215354276717036?comment_tracking=%7B%22tn%22%3A%22O%22%7D
’’نصف جیون یہ سنتے بِیت جاتاہے کہ ابھی عمر نہیں تمہاری اور باقی نصف یہ سنتے کہ اب عمر نہیں تمہاری‘‘ منورہ حیدر

##############################
https://web.facebook.com/idreesazaad/posts/10215369820225614?comment_tracking=%7B%22tn%22%3A%22O%22%7D
واہ کیا زبردست آرٹ ھے .💖

##############################
https://web.facebook.com/idreesazaad/posts/10215369629700851?comment_tracking=%7B%22tn%22%3A%22O%22%7D
زباں پہ اُس کی مرے حسبِ حال واقعہ ہے عجیب بات ہوئی ہے، کمال واقعہ ہے یہ ایک ساتھ حقیقت تو ہونہیں سکتے فراق واقعہ ہے یا وصال واقعہ ہے؟ نہ ٹُوٹ ٹُوٹ کے گرتے قدم قدم پہ گلاب زمیں پہ میرے ستارے کی چال واقعہ ہے یہ اور بات، یہ کون و مکاں رہے نہ رہے مرا وجود مگر لازوال واقعہ ہے ہم اِس زمانے میں اِک دوسرے پہ مرتے ہیں ہمارا پیار بڑا بے مثال واقعہ ہے ذرا بھی درد سے پہلے خبر نہیں تھی مجھے مرا وجود مرا بال بال واقعہ ہے خیال آتا ہے دنیا کے خواب ہونے کا جہان خواب ہے لیکن خیال واقعہ ہے میں اینٹ اینٹ کا اب بھی حساب رکھتاہوں گلی کے موڑ سے گزرا جو سال واقعہ ہے ادریس آزاد

##############################
https://web.facebook.com/idreesazaad/posts/10215447642691127
اُس طرف جارہا ہوں صدیوں سے جس طرف راستہ نہیں جاتا ادریس آزاد

##############################
https://web.facebook.com/idreesazaad/posts/10215447625050686
اب تو بس کیجیے نظروں کو ہٹا بھی لیجے! دیکھیے! ہم کو محبت نہیں ہونے والی ادریس آزاد

##############################
https://web.facebook.com/idreesazaad/posts/10215472644116147
سائنس کو عام طورپر فلسفہ سے الگ کرکے دیکھاجاتاہے۔ یہ مانا جاتاہے کہ ایک دورتک فلسفہ دنیائے علم پر چھایا رہا لیکن دوتین صدیاں قبل سائنس شروع ہوئی اور فلسفہ آہستہ آہستہ معدوم ہوتاچلاگیا۔ میری دانست میں یہ ساری بات غیردرست ہے۔ یہ گویا کچھ یوں کہنے کے متراف ہے کہ کپڑا معدوم ہوگیا لیکن لباس باقی رہا۔ یا یوں کہناہے کہ رُوح فنا ہوگئی لیکن جسم باقی ہے۔ فلسفہ کسی ایک قسم کے عقیدے کا نام نہیں جو اپنے مخالف عقیدے کی کامیابی کی صورت میں فنا ہوجائےگا۔ فلسفہ میں ہرعقیدہ زیربحث آتاہے اور اَمرواقعی یہی ہے کہ ہمیشہ فلسفے میں ہرعقیدہ ہی زیربحث آیاہے۔ اگر کچھ کہناہی ہے تو یوں کہنا چاہیے کہ ’’سائنس فلسفے کا وہ خواب ہے جسے فلسفہ ہزاروں سال سے دیکھ رہاتھا‘‘ ۔ سائنس نے 2019 تک تو جو کچھ بھی بتایا، کہا، کِیا، کرکے دکھایا، کرلینے کا دعویٰ کیا یا کررہی ہے، یہ سب کچھ کسی نہ کسی فلسفی کا دیکھا ہوا خواب ہی تھا۔ مثلاً سائنس نے پچھلی صدی کے آغاز تک دِل سے مان کر نہ دیا کہ مادے کی اکائی ایٹم ہے، لیکن آخر مان لیا۔ اب یہ سب سے پہلے قدیم یونانی فلسفی ڈیماکریٹس کا خواب ہے۔ پھر اُس کے بعد یہی خواب مسلمان فلسفیوں کی ایک پوری فوج یعنی اشاعرہ نے دیکھا۔ پھر یہی خواب قدرے مختلف رنگ میں لائبنز نے بھی دیکھا۔ اِن کے علاہ بھی بہت سارے فلسفی تاریخ میں گزرے ہیں جنہوں نے ایٹم کا تصور قائم کیا، اس کے بارے میں نظریات بنائے۔اس کی منطق ڈولپ کی۔ زمین کے گول یا چپٹے ہونے سے لے کر کوانٹم فزکس تک، ساری کی ساری سائنس ماضی میں فلسفیوں کے مختلف خوابوں کی صورت اُن کی کتابوں میں آج بھی موجود ہے۔ فلسفیوں نے یہ سب کچھ سوچا تھا۔ اُس وقت جب وہ ایسی باتیں سوچتے تھے تو اسے میٹافزکس کہا جاتاتھا، آج اُسی میٹافزکس کو فزکس کہاجاتاہے۔ گویا میٹافزکس وقت کے ساتھ ساتھ فزکس بن جانے کی صلاحیت رکھتی ہے۔ یوں بھی کہہ دیا جائے تو غلط نہ ہوگا کہ سوچا تو یہ سب کچھ پرانے دور کے فلسفیوں نے تھا لیکن سائنس کے دور میں اس سب کچھ کو عملاً انجام دیا جانے لگا۔ تاریخِ انسانی میں کتنے ہی فلسفے ہیں جو وقت کے ساتھ ساتھ عملاً انجام دیے گئے۔   کائنات کیسی ہے؟ کائنات قدیم ہے یا حادث؟ کائنات کے بنیادی اجزأ کیا ہیں؟ حرکت کیا ہے؟ حرکت کیسے ہوتی ہے؟ کیا کائنات میں کوئی دوامی عنصرموجود ہے؟ وغیرہ وغیرہ۔ اس جیسے تمام سوالات فلسفیوں نے ہررنگ میں چھیڑے اور تفصیلات میں اُتر کر لکھے ہیں۔ اگر کسی نے کوئی بعید ازعقل بات کردی ہے تو کسی دوسرے نے اس کے نقائص  نکال کر اس کے الٹ قریب ازقیاس بات بھی کردی ہے۔ ایسا نہیں ہے کہ فلسفے نے تو احمقانہ انداز میں سائنس والی بات کی تھیں اور سائنس نے اسے بالکل ٹھیک انداز میں کردیاہے۔ فلسفیوں میں ہرطرح کے مباحث موجود ہیں۔ عین وہی بھی جو سائنس نے اب عملاً انجام دیے۔ ابن سینا نے کہا تھاکہ پروجیکٹائل موشن کبھی بھی رُک نہیں سکتی جب تک اس کے راستے میں کوئی مزاحمت نہ آجائے۔ بعینہ یہی بات جب نیوٹن نے دہرائی تو اس نے اسے عملاً بھی انجام دیا۔ اور کسی بھی اچھوتے خیال کی ترقی ایسے ہی ہوتی ہے۔ ایک دور میں وہ بیان ہوتا ہے تو دوسرے دور میں اس کا اطلاق ہوتاہے۔ گویا فلسفہ سائنس کی ماں نہیں بلکہ باپ ہے۔ لیکن یہ بھی سچ ہے کہ سائنس گویا ناخلف اولاد ہے۔ ذرا سا غور کرنے پر معلوم ہوتاہے کہ فلسفے کا وہ حصہ جو سائنس بن گیاہے دراصل بہت مختصر ہے۔ اگر کبھی سائنس بنانے والوں نے اُن باقی حصوں کو بھی سائنس بنانے کی کوشش کی ہوتی جو بہت زیادہ ہیں اور وسیع ہیں تو پتہ نہیں اِس دنیا میں کیا سے کیا ہوگیا ہوتا۔ اس بات کی ہزاروں، لاکھوں مثالیں دی جاسکتی ہیں لیکن میں فقط ایک پر اکتفاکرتاہوں۔ ارسطو سے لے کر برگسان تک، یا اقبال تک، کتنے ہی فلسفیوں نے ’’صورت‘‘ کو موضوع بنایا ہے۔ مثلاً ابن مسکویہ کا خیال ہے کہ، ’’جب مادہ ایک صورت سے دوسری صورت میں تبدیل ہوجاتاہے تو پہلی صورت کلیۃً معدوم ہوجاتی ہے۔ چونکہ اگر وہ کلیۃً معدوم نہ ہوجائے تو اس کو یا تو کسی دوسرے جسم میں منتقل ہونا پڑے گا۔ یا وہ اسی جسم میں باقی رہے گی ۔ ہمارے روزمرہ کے تجربہ سے پہلی صورت کی تردید ہوجاتی ہے۔ اگر ہم ایک موم کے کُرے کو ایک جامد مربع میں تبدیل کردیں تو اس کی ابتدائی کریت کسی دوسرے جسم میں منتقل نہیں ہوتی۔ دوسری حالت بھی نامکن ہے کیونکہ اس سے یہ نتیجہ لازم آئے گا کہ دومتضاد صورتیں گولائی اور لمبائی ایک ہی جسم میں موجود رہ سکتی ہیں۔ لہذا نتیجہ یہ مترتب ہوتاہے کہ نئی صورت وجود میں آتے ہی ابتدائی صورت کلیۃً معدوم ہوجاتی ہے۔ اس استدلال سے یہ قطعی طورپر ثابت ہوتاہے کہ اعراض، جیسے صورت، رنگ وغیرہ عدم محض سے وجود میں آتے ہیں‘‘ اب چونکہ ہم جانتے ہیں کہ بغیر صورت کے مادے کا تصور ممکن نہیں ہے اور مادہ ایک خاص وقت میں ہی آغاز ہوا تھا تو اس کا مطلب یہ ہوا کہ صورت بھی ایک خاص وقت میں ہی آغاز ہوئی تھی۔ چنانچہ ہم صورت کو ازلی، نہیں خیال کرسکتے۔ صورت ہمارے ذہن کی پیداوار بھی نہیں کہ اس کا مادے میں مسلسل اظہار دیگرشاہدین یا ناظرینِ کائنات کے لیے بھی حی و مدرک ہستی کی طرح سے یکساں ہے۔ ہرشاہد یا ہرناظر کا ردعمل مختلف ہوسکتاہے لیکن صورت ان کے لیے بھی وجود رکھتی ہے۔ گویا صورت جو عدمِ محض سے وجود میں آتی ہے اور کائنات میں مسلسل جاری و ساری رہتی ہے ضرور سائنس کے لیے کوئی خاصے کی چیز ہوسکتی تھی ۔ لیکن بہت مشکل ہے کہ سائنس اس پر کبھی توجہ دینے کے لیے خودکوقائل کرسکے۔ جب تک سائنس، سائنسدانوں، یونیورسٹیوں، لیبارٹریوں اور دیگر تمام ریسرچ ٹیکنالوجیوں کا مقصد سرمایہ دار کی خدمت ہے تب تک ایسے موضوعات سائنس کے موضوعات نہیں بن سکتے جن کا براہِ راست تعلق سرمائے اور منافعے کی دنیا سے نہ ہو۔ ادریس آزاد

##############################
https://web.facebook.com/idreesazaad/posts/10215471849336278
چشم ِ نامہرباں سے اُترے ہیں تیر ہیں اور کماں سے اُترے ہیں "یہ زمیں آسماں سے اُتری ہے آسماں لامکاں سے اُترے ہیں... لامکاں وہ جہاں مکان نہیں اعتبار ِ نہاں سے اُترے ہیں" وہ بھی پربت نگر سے آئی تھی چاند تارے جہاں سےا ترے ہیں آپ آئے ہیں آج آنگن میں آسماں، آسماں سے اُترے ہیں بحر ِ دِل میں تھکن تھکن سی ہے جسم کے بادباں، سے، اُترے ہیں خلد میں رہ ہی کیا گیا ہوگا جس گھڑی ہم وہاں سے اُترے ہیں ہنستے آئے تھے غرفہ ۶ دل میں جانے کیوں بدگماں سے اُترے ہیں ہم نشیبوں سے چڑھ کے آئے ہیں آپ اونچے مکاں سےا ُترے ہیں درس ہے جن میں قتل و غارت کا یہ صحیفے کہاں سے اُترے ہیں ادریس آزاد See More

##############################
https://web.facebook.com/idreesazaad/posts/10215480241386074
ظرف ٹُوٹے، ایاغ بھول گئے سارے سینے فراغ بھول گئے کھا گئے تن بدن بھی، اور دِل بھی میری آنکھوں کو زاغ بھول گئے آپ نے جب پلٹ کے دیکھا تھا ٹمٹمانا چراغ بھول گئے عقل کی بات اتنی دور گئی تھا کہاں پر دماغ بھول گئے آپ کو باغ باغ دیکھا تو ہم تو جنت کے باغ بھول گئے دیکھ کر داغ میرے سینے کا حضرتِ داغ، داغ بھول گئے اس قدر بلب ہوگئے روشن ہم جلانا چراغ بھول گئے ادریس آزاد

##############################
https://web.facebook.com/idreesazaad/posts/10215480225305672
فیس بک کی ایک ملنگ اور فقیر ہستی ۔۔۔۔۔۔۔ بہت سی خواتین کے بارے میں لوگ گمان رکھتے ہیں کہ اسے اللہ نے بڑی فرصت میں بنایا ہے ۔ یا فلاں کا حسن چاند کو مات دیتا ہے ...یا وہ قسمت کے دھنی ہیں ۔ مگر ایک ایسی شخصیت بھی ہے جسے اللہ نے بڑی فرصت سے ذہانت اور بے نیازی عطا کی ہے ۔  بلا شبہ فیس بک گنج ہائے گراں بہا سے بھرا ہوا ہے ۔ اگرچہ دو نمبر سے لیکر دس نمبر تک فراڈئیے مرد و زن بھی موجود ہیں ۔ نقاب پوش لوگ ، نِسائیت کے دوپِٹے اوڑھے لوگ ، دانشوری کے بزعمِ خود دعوے دار لوگ  اور ، ٹُو پیس ، کے ملبوس میں انتہائی کریہہ شخصیات جنکا گھٹیا اندازِ  گفتگو ایک منٹ میں انہیں عریاں کر دیتا ہے اور شرافت کی پرتیں تہہ بہ تہہ اتر جاتی ہیں ۔  ۔ مگر انہی رنگین و سنگین لوگوں کے بیچ ایک ایسی ملنگ شخصیت بھی موجود ہے جس کو مطالعہ کرنے کے بعد محسوس ہوتا ہے کہ علم کی کوئی حد ہے ۔ آ خر کہا ّں تک ہے اسکی سوچ کی رسائی  ؟ جوں جوں پڑھتے جائیں علم کا سمندر ٹھاٹھیں مارتا محسوس ہوتا ہے ۔ اتنا نالج میں نے آ ج تک کسی کے پاس نہیں دیکھا ۔ اس ملنگ کی سائنس ، مذہب اور آ رٹ سے لیکر کلچر اور ادب تک ہر علم درجہ کمال کو پہنچا ہوا ہے ۔ وہ کبھی دعوے دار نہیں ہوا مگر مذہب اور دینی مطالعہ اتنا وسیع ۔۔۔۔ کتابوں کو رٹا نہیں لگایا کبھی حوالہ نہیں دیا ۔ مگر  انکا علم انکے مختلف مضامین میں جھلکتا ہے ۔ جب سائنس کی بات کرتا ہےتو ششدر کر دیتا ہے ۔ بس ایک گنگا بہہ رہی ہے چپ چاپ کہ جس نے فائدہ اٹھانا ہے اٹھا لے ۔  انتہائی صاف ستھرے ذہن کا معصوم سا انسان ۔  گفتگو کے دوران مخاطب کو اتنی عزت دیتا ہے کہ وہ خود کو کوئی توپ ٹائپ سمجھنے لگتا ہے ۔ مزاج میں ایسا توازن اور سادگی کہ  ندی کی سبک خرامی بھی مات کھا جائے ۔ ایک ایسا شخص جس کی فرینڈز لسٹ میں صرف شامل ہونا ہی بڑے اعزاز کی بات ہے کہ وہ آ پ سے بات کرے یا نا کرے آ پ اس علم کے سوتے سے فیض یاب ہونے لگتے ہیں ۔ بلکل ایسے جیسے  بارش اپنے پانی سے بلا امتیاز ہر کسی کو سیراب کرتی چلی جاتی ہے ۔ لائنیں لگی رہتی ہیں کہ خدا کے لئیے میری ریکوسٹ ایکسپٹ کیجیئے ۔   جناب نا تو وہ کوئی ماضی کی شخصیت ہے نا ماورائی مخلوق ، نا  ہی کسی پریوں کے دیس کا راجہ ۔۔۔۔۔۔ یقینا سب بے قراری سے اس کا نام جاننے کے خواہش مند ہوں گے تو ذرا دل تھام کر سنیئے اس شخص کا نام ہے  Idrees Azad ۔۔۔۔۔۔۔۔۔۔۔۔۔۔ See More

##############################
https://web.facebook.com/idreesazaad/posts/10215510520303028
’’ذوق، اشیأ کے جوہر کا پُراَسرار اِدراک ہے‘‘ شیخ شہاب الدین سہروردی مقتول شہیدؒ ۔۔۔ فلسفۂ عجم ۱۷۱

##############################
https://web.facebook.com/idreesazaad/posts/10215509056066423
ریشہ۶ِ دہر میں پھونکا جو فسوں، کن فیکوں کھل گیا مجھ پہ ترا رمز ِ دروں کن فیکوں یہ تسلسل سے تصادم، یہ تواتر سے فساد لگ رہا ہے کہ سراسر تھا جنوں، کن فیکوں... صاحبِ قول! مجھے بھی تو سراَفراز کرے آسمانوں کی طرح میں بھی تو ہوں کن فیکوں پہلے پاگل کیا شعلے پہ مرے ڈال کے خاک کرگیا پھر مرے جذبات کا خوں کن فیکوں ادریس آزاد See More

##############################
https://web.facebook.com/idreesazaad/posts/10215529877266940
زمام ِ لمحۂ موجود بس میں رہتی ہے یہ کائنات مری دسترس میں رہتی ہے ادریس آزاد

##############################
https://web.facebook.com/idreesazaad/posts/10215529872906831
اپنے استاد کے بارے میں سکندراعظم کے الفاظ ۔۔۔ ’’ارسطو زندہ رہے گا تو ہزاروں سکندر تیار ہوجائینگے مگر ہزاروں سکندر مل کر ایک ارسطو کو جنم نہیں دے سکتے۔ میرا باپ ...مجھے آسمان سے زمین پر لایا ۔ جبکہ میرا استا د مجھے زمین سے آسمان پر لے گیا ۔ میرا باپ باعث حیات ِ فانی ہے اور استاد موجب حیات جاوداں ۔ میر ا باپ میرے جسم کی پرورش کرتا ہے اور استاد میری روح کی‘‘ See More

##############################
https://web.facebook.com/idreesazaad/posts/10215575508407690
ما راہ المسلمون حسنا فہو عند اللہ حسن (مسند احمد حدیث نمبر ۳۶۰۰)

##############################
https://web.facebook.com/idreesazaad/posts/10215574867391665
پڑنے لگتاہے نشانے پہ ہر اِک سنگ مجھے جب مری شاخ ِ تمنّا پہ ثمر آتاہے ادریس آزاد

##############################
https://web.facebook.com/idreesazaad/posts/10215610151233739
لوگ تو یونہی آتے جاتے ہیں راستے کتنا بلبلاتے ہیں ہم دراوڑ مزاج ہیں اب بھی آج بھی سبزیاں اُگاتے ہیں کم سنی عمر ہے محبت کی خواب آنکھوں میں گنگاتے ہیں پہلے حسرت تھی’’ کب بڑے ہونگے‘‘ اب جوانی کے خواب آتے ہیں تم نے دیکھا نہیں پرندوں کو؟ گیت گاتے ہیں اور لُبھاتے ہیں سانس لیتے ہیں لوگ یا اُن کے سانپ سینوں میں سرسراتے ہیں تُو ہماری نماز پڑھ جاکر ہم تری بانسری بجاتے ہیں آئیے ! بیٹھیے! ہمارے پاس! آپ کو شاعری سناتے ہیں منحرف ہوگئے ہیں دنیا سے رات دِن محفلیں جماتے ہیں بات یہ ہے کہ پُتلیوں والے اُنگلیوں پہ ہمیں نچاتے ہیں آپ بھی ناک سے نہیں سُنتے ہم بھی روٹی چبا کے کھاتے ہیں جائیے! آپ کو خدا پوچھے! آپ کتنا ہمیں ستاتے ہیں تم پری زاد ہو پرے ہی رہو! ہم تو بندوں سے دِل لگاتے ہیں چاند! تم بدگماں ہوا نہ کرو! وہ ستارے ہیں، ٹمٹماتے ہیں ایک بُت کا طواف ہوتاہے وہ تعلق جو ہم نبھاتے ہیں ذات کے ہیں فقیر اور ہم کو بادشاہی کے گُر سکھاتے ہیں؟ آپ لاکھوں روپے کماتے ہو ہم یہی چار سو کماتے ہیں آپ رہتے ہیں دِل میں یوں جیسے دھان کے کھیت لہلہاتے ہیں لوگ دنیا میں اپنے ہونے کا اِس قدر شور کیوں مچاتے ہیں ہم کو بھی پانیوں سے مطلب ہے ہم بھی کھیتوں میں ہل چلاتے ہیں مُسکراتے نہیں ہیں اصل میں آپ میری ہمّت کو آزماتے ہیں رات بھر ساتھ اپنے خوابوں کو اپنے بازُو پہ ہم سُلاتے ہیں آپ پلکیں جو پٹپٹاتے ہیں اصل میں بجلیاں گراتے ہیں ہم وہ بےکس ہیں زندگی کے سال سالہا سال سے گنواتے ہیں جانے کیسے یہ لوگ دنیا میں اُونچے اُونچے مقام پاتے ہیں جن کا دُنیا سے دِل بہلتاہے زندگی کے مزے اُڑاتے ہیں ادریس آزاد

##############################
https://web.facebook.com/idreesazaad/posts/10215594300677485
استادِ محترم جناب جلیل عالی کا ایک شعر شہر میں چاہے سو ترمیم ضروری ہو شہر پناہ پہ ضرب لگانا ٹھیک نہیں

##############################
https://web.facebook.com/idreesazaad/posts/10215624838360908
پُر مسرت

##############################
https://web.facebook.com/idreesazaad/posts/10215635114617808
عمران خان کی تقریر سُنی۔ فخر اور خوشی ہوئی۔ مغرب کے لیے تین میسج تھے عمران کی تقریر میں، ۱۔ مشرق کی طرف سے مغرب کے لیے میسج ۲۔ مسلمانوں کی طرف سے مغرب کے لیے میسج ۳۔ پاکستان کی طرف سے مغرب کے لیے میسج تینوں میسجز پُہنچانے کا حق ادا کردیا اِس لیڈر نے۔  سب سےپہلا میسج یہ تھا کہ غریب ملکوں کے ساتھ جو تم لوگ کررہے ہو، یہ غیرانسانی سلُوک ہے۔ تم سُود کی شکل میں جو کچھ وصول کررہے ہو، اس سے ہم غریب ممالک اپنے لوگوں کو اچھا کھانا کھلا سکتے تھے۔  دوسرے میسج میں تو عمران نے کمال ہی کردیا۔ ناموسِ رسالت کے موضوع پر اتنی اچھی تقریر میں نے آج تک نہیں سُنی۔ سینے پر ہاتھ مار کرکہا کہ ’’ہم ہرٹ ہوتے ہیں‘‘۔ ہم ہرٹ ہوتے ہیں جب تم توہینِ رسالت کرتے ہو۔ اور پھر مختصر لیکن جامع الفاظ میں سمجھایا کہ ہمارے لیے ہمارے پیغمبر کیا حیثیت رکھتے ہیں۔ یہ بھی کہا کہ ’’جب میں کم عمری کے زمانے میں برطانیہ آیا تو میں نے دیکھا کہ وہاں عیسیٰ علیہ السلام کی زندگی پر مضحکہ خیز فلم لگی ہوئی تھی (تو میں گویا حیران رہ گیا)۔ بلاشبہ عمران نے مسلم امہ کا یہ مسئلہ محبتِ رسول صلی اللہ علیہ وسلم کے جذبے سے سرشار ہوکر بیان کیا۔  تیسرا پیغام تو قہرانگیز تھا۔ تم کیا سمجھتے ہو؟ ہمیں لڑنا پڑا تو ہم کیا کرینگے؟ ہم نے کلمہ پڑھ رکھاہے۔ ہم لڑیں گے اور کسی سات گنا چھوٹے ملک کے سامنے ہتھیار ڈالنے یا مرجانے میں سے کسی ایک کے انتخاب کا اختیار ہوتو وہ کیا انتخاب کرےگا؟ ایسی تباہی ہوگی جو ہندوستان اور پاکستان کی سرحدوں سے بہت دور تک جائےگی۔ کشمیر اقوامِ متحدہ کی ذمہ داری ہے اور اقوامِ متحدہ کو یہ ذمہ داری نبھانا ہوگی۔ ہندوستان اور مودی کے خلاف اتنا کھل کر بولا عمران، کہ گویا جیسے عدالت میں کوئی کسی قاتل، دہشت گرد اور ظالم انسان کے خلاف گواہی دے رہا ہو۔ مودی کو  توعمران نے گویا (معذرت کے ساتھ) ننگا کرکے رکھ دیا۔  اس سب پر مستزاد وہ شاندار بیانیہ تھا جو عمران نے اپنی تقریر میں اختیار کیا۔ یہ گویا پورے پرولتاریہ کی جانب سے، پھر پوری مسلم دنیا کی جانب سے اور پوری پاکستانی قوم کی جانب سے، ایک بھرپور متبادل بیانیہ تھا جومغرب کے اجتماعی بیانیوں کے لیے کسی طمانچے سے کم نہیں تھا۔  افغانستان، جہاد، آزادی، امریکی جنگ اور ٹرمپ جیسے موضوعات کے حوالے سے دیکھا جائےتو اقوامِ متحدہ کے سٹیج پر امریکہ کے خلاف اتنی واضح اور کھلم کھلا تقریر شاید پاکستان کے کسی پہلے لیڈر نے کی۔ ادریس آزاد ۔۔۔ افراسیاب کامل کا کمنٹ، عمران نے دلیل سے مغرب کی مکارانہ سیاست کو آشکار کیا۔ ۔۔۔۔۔ 1 تم غریب ملکوں میں لوٹ مار کرنے والوں کو اپنے ملکوں میں پناہ دیتے ہو جس سے وہاں غربت میں اضافہ ہوتا ہے۔ 2..تم غریب ملکوں کو سود پر قرضے دیتے ہو جس کی وجہ سے ان کی معیشت کمزور ہی رہتی ہے۔ 3 جو تمہاری پالیسی کے مطابق ہوں تو مجاہد متضاد ہوں تو دہشت گرد ۔ 4. تمہاری نظر میں غریب ملکوں کے عوام کی جانیں، جانوروں کی جانوں سے بھی ارزاں ہے۔

##############################
https://web.facebook.com/idreesazaad/posts/10215634378719411
اقبالؒ کے نزدیک تقدیر سب کے لیے نہیں ہوتی۔ یہ متغیر مقدار ہے جو آزادی اور غلامی کے قطبین کے مابین سفر کرتی ہے۔غلاموں کی تقدیر ہوتی ہے مگر احرار کی نہیں۔ احرار کے پاس اختیار ہوتاہے جو تقدیر کے برعکس ایک اور قوتِ عمل ہے۔ افراد اور اقوام، ہردو سطحات پر جبر و اختیار کا گہرا تعلق، حریت و بندگی کے ساتھ ہے۔ سوال یہ ہے کہ حریت یا آزادی کس چڑیا کا نام ہے؟ دراصل آزادی کی حدود کا تعین ہی بنیادی مسئلہ ہے جو حکمائے عالم سے آج تک کماحقہُ حل نہیں ہوپایا۔  ایک نظریہ ہے کہ ہر کسی کا ہر عمل اپنی اپنی جگہ پر جسٹفائیڈ ہے۔ کوئی بھی اپنے فریم آف ریفرینس سے غلط نہیں کررہا ہوتا۔ یہ بات لاجیکل ہے۔ جیل کے ہر قیدی کے پاس ایک جواز ہے، ایک کہانی ہے جو باعث بنتی ہے اس کے مجرم ہونے کا۔ اقبالؒ کے ہی بقول ، سکندراعظم جب ایک بحری قزاق کو طلب کرتا اور اس کے جرائم کی سزا سنانا چاہتا ہے تو قزاق اُسے یوں جواب دیتاہے، ترا پیشہ ہے سفاکی ، مرا پیشہ ہے سفاکی کہ ہم قزاق ہیں دونوں ، تو میدانی ، میں دریائی جب ایکٹ آف گاڈ جسٹفائیڈ نہیں ہے تو ایکٹ آف مین کیسے جسٹفائیڈ ہوسکتاہے؟ چنانچہ آزادی کی حدود کا تعین ممکن ہی نہیں ہے۔ ایک ہی پیمانہ ہے جو زبردستی ان حدود کو متعین رکھتاہے اور وہ ہے "طاقت" کا پیمانہ۔ علامہ مشرقی اس نتیجہ پر پہنچ چکے تھے۔ انہوں نے ایڑھی چوٹی کا زور لگایا کہ قوم طاقت کے حصول کی خاطر لڑمرے۔ اس لحاظ سے دیکھا جائے تو اخلاقیاتِ حاضرہ طاقت ور کے گھر کی لونڈی ہے۔ کیونکہ علامہ اقباؒل اپنے خطبات میں لکھتے ہیں کہ  "آزادی خیر کی شرطِ اوّلین ہے" اور طاقتور جو کہ "ظاہر و حاضر" زمانہ میں سب سے زیادہ آزاد ہوتا ہے خیر کو سمجھنے اور اس پر عمل کرنے کا اہل بھی سب سے زیادہ ہوتاہے۔ اُسی کی اخلاقیات ہی منطقی اعتبار سے ایک صحت مند ذہن کی اخلاقیات ہوسکتی ہے۔ اُسی کے پاس سب سے زیادہ آزادی ہے اور اسی کو سب سے زیادہ سوچنے اور سمجھنے کا موقع میسر ہے۔ اس بات کا فیصلہ وقت کرتاہے کہ اس کی اخلاقیات فی الواقعہ انسانیت کے لیے مضر ثابت ہوئی یا مفید ۔  اور استادِ محترم جنابِ جلیل عالی کا کمنٹ، ’’اقبال نے در اصل اس نکتے کو اجاگر کیا ہے کہ عملِ خیر آزادی کے بغیر بروئے کار نہیں آ سکتا۔ آزادی عملِ خیر کی شرط ہے پیمانہ نہیں ۔ اس سے یہ نتیجہ نکالنا درست نہیں کہ جو جتنا آزاد ہو گا وہ لازمی طور پر اتنا ہی فروغِ خیر کا باعث بنے گا۔ البتہ یہ کہہ سکتے ہیں کہ اقبال کے نزدیک پیمانہِ خیر پر پورا اترنے والا جتنا آزاد ہو گا اتنا ہی فروغِ خیر کا باعث بنے گا ۔جیسے ایک ذاتی حیثیت کے محدود اختیار میں کی جانے والی نیکی کا دائرہ قوتِ نافذہ کے بڑے اختیار سے سر انجام پانے والے دائرہ خیر جتنی وسیع ا لاثر نہیں ہو سکتی۔ اقبال کے معیارِ خیر و شر کو سامنے رکھے بغیر محض اختیار اور دائرہِ خیر کا کو ریلیشن بنانا اقبال کے مربوط اور جامع نظامِ فکر سے زیادتی ہے۔‘‘ ادریس آزاد ۲۰۱۳

##############################
https://web.facebook.com/idreesazaad/posts/10215639494087292
خسفِ وجودِ شکستہ دل جو ہوا تھاکشورِ جان میں جو کھنڈر کھڑا تھا بکھر گیا جو ورق پڑے تھے ہوا ہوئے ادریس آزاد

##############################
https://web.facebook.com/idreesazaad/posts/10215661493397261
کیا شمائلہ کا اخذ کردہ یہ نتیجہ درست ہے؟ ۔۔۔۔۔۔۔۔۔۔۔۔۔۔ ’’تم دونوں نے روشنی کی شعاع، میری طرف، ایک ہی وقت میں بھیجی ہے کیونکہ روشنی کی شعاع مجھ تک ایک ہی وقت می...ں پہنچی ہے مثلاً ٹھیک بارہ بج کر دو منٹ اور نوسیکنڈ پر۔ اور چونکہ میں جانتی ہوں کہ تم دونوں میری دونوں سمتوں میں مجھ سے برابر فاصلوں پر کھڑے ہو اور ایک ہی افقی خط پر موجود ہو اس لیے، میں جانتی ہوں کہ تم دونوں نے روشنی کی شعاع، میری طرف، ایک ہی وقت میں روانہ کی ہوگی؟‘‘ کیا شمائلہ کا اخذ کردہ یہ نتیجہ درست ہے؟ اگر شمائلہ ایک ٹرین میں موجود ہو۔ ٹرین یکساں ولاسٹی سے چل رہی ہو۔ ٹرین پر شمائلہ  عین درمیان میں کھڑی ہو اور علی اس کے دائیں طرف اور احسن اس کے بائیں طرف برابر فاصلوں پر موجود ہوں۔ علی اور احسن شمائلہ کی طرف روشنی کی شعاع روانہ کریں جو شمائلہ کو ایک ہی وقت میں موصول ہوئی ہو۔ تو کیا شمائلہ کا یہ خیال کہ انہوں نے روشنی کی شعاع ایک ہی وقت میں بھیجی ہوگی، درست ہے یا غلط؟ ادریس آزاد See More

##############################
https://web.facebook.com/idreesazaad/posts/10215661480876948
دل میں کہنے کا یارا تھا اُس کی جانب سے دھڑکا تھا مرنے والے کی آنکھوں میں ضائع ہونے کا شکوہ تھا کالی کالی آنکھوں والی کی آنکھوں میں سورج سا تھا بن سوچے ہی دے دینا تھا اُس نے تم سے دل مانگا تھا بچہ گیند اُٹھانے آیا بابا عینک ڈھونڈ رہا تھا ٹکڑا ٹکڑا ہوجانے پر بادل بن کر میں برسا تھا کرچی کرچی ہوجانے سے ٹوٹا پھوٹا ہی اچھا تھا تم ڈر ڈر کر دِل میں اُترے تم کو گرنے کا خدشہ تھا؟ ادریس آزاد

##############################
https://web.facebook.com/idreesazaad/posts/10215815124037931
اقبال کے نظام فکر میں سائنس کا مقام — ڈاکٹر رضی الدین صدیقی

##############################
https://web.facebook.com/idreesazaad/posts/10215814915952729
سلامتی کی دعا

##############################
https://web.facebook.com/idreesazaad/posts/10215854108452517
ڈاکٹرصاحب نے جس پہلو سے بات کی ہے، ہم میں سے کسی نے بھی نہیں کی۔

##############################
https://web.facebook.com/idreesazaad/posts/10215862162733869
پرسوں کے سیمینار میں میری گفتگو بعنوان ’’اقبال کے مطالعۂ سائنس کا تنقیدی جائزہ‘‘ اوراستادِ محترم جناب جلیل عالی صاحب، جناب افتخار عارف اور جناب فتح محمد ملک کی میری گفتگو پر رائے۔

##############################
https://web.facebook.com/idreesazaad/posts/10215896401669821
نعمان بھائی (نعمان علی خان) کی پوسٹ پر استادِ محترم جناب جلیل عالی کا ایک کمنٹ۔ ’’مسلم تہذیبی قوت کے فعال اور متحرک ہونے کے ثبوت کے لئے عالمی استعمار کے ایجنڈے پر نگاہ ڈال لینا ہی کافی ہے۔ استعماری قوتوں کو اپنے خلاف مقبوضہ کشمیر، پاکستان، فلسطین، افغاںستان، ایران، عراق، ترکی اور ملائشیا کے مزاحمتی کردار کے خلاف جس درجے کی نا انسانی ریشہ دوانیاں کرنی پڑ رہی ہیں۔اور اسلامو فوبیا کے غبارے میں ہوا بھرنا پڑ رہی ہے۔ کیا یہ سارا شوقیہ پروگرام ہے؟ البتہ یہ المیہ بھی موجود ہے کہ اس ایجنڈے میں استعمار کو ہر جگہ نام نہاد آزاد خیال، سیکولر ، ما بعد جدیدی ، شکست خوردہ انقلابی ، ناراض کٹھ ملائی اور مفاد پرست بالائی عناصر کی پوری پوری حمایت حاصل ہے‘‘

##############################
https://web.facebook.com/idreesazaad/posts/10215917502677333
’’اگراتنی سی پبلک مجھے اِس جذبے سے، اور جنون سے ایک بار بھی کہہ دیتی، گو عمران گو! تو میں تمہارے کہنے سے پہلے ہی چھوڑکے چلا جاتا‘‘ وزیراعظم عمران خان، چودہ اگست کا خطاب

##############################
https://web.facebook.com/idreesazaad/posts/10215934119292738
جو آسمان میں پرواز کرنے والا تھا وہ باز دشت کے زاغوں نے مارڈالا تھا قاسم شاہ

##############################
https://web.facebook.com/idreesazaad/posts/10215934106972430
بطور وزیراعظم عمران خان کے یہ الفاظ کہ ’’مولانا فضل الرّحمان کے ہوتے ہوئے یہودیوں کوپاکستان میں ایجنٹ کی ضرورت نہیں ہے‘‘  کس حد تک درست ہیں؟  یہاں لفظ یہودی لکھاہوا ہے، اس لیے آپ کو میری بات سمجھ نہیں آئےگی۔ تھوڑی دیر کے لیے اس جملے میں عیسائی، ہندو، سکھ وغیرہ لگا کر چیک کریں۔ ایک پاکستانی وزیراعظم کو براہِ راست کسی مذہب پر اِس طرح بات نہیں کرنی چاہیے۔ اگر پاکستان میں یہودی اقلیت بھی موجود ہوتی تو؟ اس سے تو یہ تاثر ملتاہے کہ ہمارے وزیراعظم مذہبی بنیادوں پر منافرت کے قائل ہیں۔  میری رائے میں تو بطوروزیراعظم یہ بیان درست نہیں ہے۔ اس بارے میں قانون کیا کہتاہے، مجھے معلوم نہیں۔

##############################
https://web.facebook.com/idreesazaad/posts/10215966408419946
رات سے بارش ہورہی ہے۔ جاڑا اپنے تمام ترحسن کے ساتھ جلوہ گر ہے۔ اَمرود کے خشک پتے گیٹ کے پاس بکھرے ہیں اورگھنے اَمرُود کے پیڑ میں ایک چڑیا ابھی تک بیٹھی اپنے جگنو کا انتظارکررہی ہے۔ وہ بارش میں بھیگ رہی ہے لیکن اُسے تو جیسے اپنے ہونے نہ ہونے کا کچھ احساس ہی نہیں۔  جاڑا موسموں کا گُروہے۔ یہ وہ بُڈھا سنیاسی ہے جس کے دانایانہ مشوروں سے بہار اپنےسپنوں میں رنگ بھرتی ہے۔  آج جاڑے کی پہلی بھیگی صبح تھی۔ شمال سے آنے والی یخ بستہ ہوائیں مسلسل کواڑوں کو کھٹکائے چلی جارہی ہیں۔ یہ خوابوں کے دروازے پر ہونے والی موسم کی پہلی دستک ہے۔  نوبجے ذرا دیر کو بارش رُکی تو مَیں چھت پر چلاگیا۔ یہ علاقہ کسی جنگل کی طرح گھنے درختوں سے ڈھکاہے۔ اسلام آباد کا نومبر پت جھڑ کے حُسن سے مالامال ہوتاہے۔ یہ پیڑوں کے لباس بدلنے کا موسم ہے۔ سڑکیں خشک پتوں سے بھرجاتی ہیں۔ ہمارے گھر کے عقب میں جنگل کے بیچوں بیچ سےایک بہت پتلی سی پکی سڑک پارک تک جاتی ہے۔ یہ میرا پسندیدہ پارک ہے۔ اِس سڑک پر لوگوں کی آمدورفت نہ ہونے کے برابر ہے اس لیے سڑک خشک پتوں سے بھرجاتی ہے۔ چھت سے سڑک نظر نہیں آتی، بھاری پیڑوں نے اُسے چھپارکھاہے۔ میں، تحفے میں ملی نئی گرم شال اُوڑھے دیر تک چھت پر کھڑا رہا۔ جنگل کی خوابناکی میں کھویا، گیلاپے کے بوجھ سے ٹوٹتے پتوں کی آخری سسکیاں سنتارہا۔ پارک میں کوئی نہیں تھا۔ جھولے آپ ہی آپ جھول رہے تھے۔ جیسے اُن پر نہ نظرآنے والی پریاں بیٹھی ہوں۔ لیکن مجھے وہ سفید کپڑوں، گلابی پروں والی پریاں دکھائی دے رہی تھیں۔ بارش نہیں تھی، لیکن بُوندا باندی مسلسل جاری تھی۔ میں نے سگریٹ سُلگالی۔ آسمان پر کسی کسی وقت بادل گرجتے، کبھی ہوا تیز ہوجاتی۔ یوں لگ رہا تھا جیسے اِن خنک ہواؤں کی سرگوشیوں میں کچھ پیغام چھپے ہیں۔ لیکن میں اتنے حسین موسم سے توجہ ہٹاکراِن پیغامات پرغور نہیں کرنا چاہتا تھا۔ اب پھر بارش ہورہی ہے لیکن اس کی آواز نہیں سنائی دے رہی۔ کمرے میں لال دہکتے ہِیٹر نے شور مچارکھا ہے۔ آج مَیں پارک نہیں گیا۔ صبح زیادہ تیز بارش تھی۔  آج میں یونیورسٹی بھی نہیں گیا۔ دھرنے کی وجہ سے طلبہ ابھی گھروں سے واپس نہیں آئے۔ ادریس

##############################
https://web.facebook.com/idreesazaad/posts/10215960090101992
صلوا علیہ و آلہٖ

##############################
https://web.facebook.com/idreesazaad/posts/10215968007299917
حوالہ؟؟

##############################
https://web.facebook.com/idreesazaad/posts/10215976319827725
فارسی بھی عنایت کیجیے ۔۔

##############################
https://web.facebook.com/idreesazaad/posts/10216003925277844
حجرے میں اک چراغ ہو جیسے جلا ہوا ​​آنکھوں میں ایسے دید کا ارمان، یا نبیؐ! نجیبہ عارف

##############################
https://web.facebook.com/idreesazaad/posts/10215999311562504
سراپ کی رائے میں تخلیق انسانی اور دیگر حیوانات الگ الگ "سنگل سیل" سے ارتقاء کر گئے ہیں ...یا دونوں یعنی پلانٹ، حیوانات اور انسان کا ارتقاء ایک ہی سنگل سیل سے ہوا ہے ؟

##############################
https://web.facebook.com/idreesazaad/posts/10216008689276941
نہیں نہیں، میں اکیلا تو دل گرفتہ نہ تھا شجر بھی بیٹھا تھا مجھ سے کمر لگائے ہوئے مرشد (ادریس آزاد)

##############################
https://web.facebook.com/idreesazaad/posts/10216061686121829
نمبر تھیوری. Number theory یہ ریاضی کی وہ شاخ ہے جو انسان کے تجسس کے ساتھ بڑھتی ہوئی معرض وجود میں آتی رہی،کہ یہ صحیح اعداد کی خصوصیات کا مطالعہ کرواتی ہے.  چونکہ منفی نمبرز مثبت نمبروں کے جیسا رویہ ہی دکھاتے ہیں تو صرف مثبت نمبروں کو ہی ڈسکس کرنا کافی ہوتا ہے. مثبت اعداد جن کو ہم گنتی کے اعداد بھی کہتے ہیں انسانی ذہن میں ریاضی کے متعلق پہلا خیال تھے. تو یہ کہا جاسکتا ہے کہ انسانی تہذیب شروع ہوتے ہی انسان نمبر تھیوری میں دلچسپی لینا شروع ہوچکا تھا.  بیسویں صدی کے وسط تک ریاضی کی purest branch خیال کیا جاتا تھا جس کا حقیقی زندگی میں بلاواسطہ کوئی استعمال نہیں تھا. جب ڈیجیٹل کمپیوٹرز معرض وجود میں آئے تو  انکشاف ہوا کہ نمبر تھیوری حقیقی زندگی کے متعلق بہت سے مسائل کے جواب دے سکتی تھی.   اب تو نمنر تھیوری کو مختلف کلاسز میں تقسیم کیا جا چکا ہے 1)ایلیمنٹری نمبر تھیوری        Elementary N.T  2)الجبری نمبر تھیوری              Algebraic N.T 3)اینالیٹک نمبر تھیوری              Analytic N.T 4)جیومیٹرک نمبر تھیوری       Geometric N.T  5)پروبابیلیسٹک نمبر تھیوری Probabilistic N.T جو ٹاپک ہم ڈسکس کرنے جا رہے وہ ایلیمنٹری کا ہے Divisibility And Prime Number جیسا کہ ہم جانتے ہیں کہ دو کوئی بھی  صحیح اعداد کی جمع،تفریق اور ضرب کا نتیجہ ہمیشہ ایک صحیح عدد کی شکل میں نکلتا ہے.لیکن تقسیم میں یہ ہمیشہ نہیں ہوتا.  مثال کے طور پہ 147 کو اگر 10 پہ تقسیم کریں تو 14.7 جواب آتا ہے جو کہ صحیح عدد نہیں. لیکن جب 147 کو 7 پہ تقسیم کریں تو جواب 21 آتا ہے جو کہ صحیح عدد ہے. تو اس کو ہم یوں لکھیں گے  10 does not divide 147 And  7 divides 147 نمبر تھیوری میں 7 | 147 اور ناٹ ڈیویزبل کے لیے | پہ ایک ترچھی لائن لگادیتے ہیں.(کی بورڈ میں موجود نہیں)  اگر a اور b کوئی دو صحیح اعداد ہوں اور  a|b تو ضرور ایک صحیح عدد d جواب آئے گا کہ b=da ہوگا.  مثلا  7 | 147 تو 21 ایک صحیح عدد ہے جس کے لیے ہم لکھ سکتے ہیں (7)(21)=147 اس لیے ہم a کو مقسوم علیہ divisor اور b ,d کا multiple ہے.  امید ہے divisibility  سمجھ آگئی ہونی.  اب آتے ہیں مفرد اعداد prime numbers کی طرف...  یہ 1 سے بڑے مثبت صحیح اعداد ہیں جن کو 1 تقسیم کرتا ہے یا وہ عدد خود. یا جس کے دو ہی مقسوم علیہ divisor ہوں.  پہلے چند مفرد اعداد 2،3،5،7،9،11،13،17،19، ہیں.   1 سے 100 تک کے درمیان 25 مفرد اعداد موجود ہیں.  ہم Sifting method کے ذریعے یہ آسانی سے نکال سکتے ہیں.  پہلے دو پہ تقسیم ہونے والے تمام اعداد سوائے 2 کے(4،6،8...) کو نکال دیں پھر تین پہ تقسیم ہونے والے تمام اعداد سوائے 3 کے(...9،15،21،) نکال دیں. اور یہ کام 7  تک کرتے رہیں.. باقی جو بھی بچیں گے وہ مفرد اعداد ہونگے.  11 کے لیے اس لیے نہیں کرسکتے کہ 11 کو 11 سے ضرب دیں 121، جو کہ 100 سے بڑا ہے ،حاصل ہوتا ہے. یہ طریقہ 200BC کے آس پاس دریافت کیا گیا.  اگر 100 تک کے دریافت کرنے ہوں تو اس جذر المربع لیں اور جو جواب آئے وہاں تک کے مفرد اعداد کے جزو ضربی کو نکال دیں... باقی جو بچیں گے وہ مفرد اعداد ہوں گے.  اب جو مفرد اعداد نہیں ہے،اس کو مفرد اعداد کے حاصل ضرب کے طور پہ لکھا جا سکتا ہے اس تھیورم کو فنڈامینٹل تھیورم کہتے ہیں..  The fundamental theorem of Arithmetic  An integer greater than 2 is a prime or can be written as a unique product of prime numbers.  یا تو ایک نمبر مفرد عدد ہے یا پھر وہ مفرد اعداد کے حاصل ضرب کے طور پہ لکھا جا سکتا ہے.اور وہ مفرد اعداد یونیک ہونگے..  مثال کے طور پہ 600=2.2.2.3.5.5=2³.3.5²=5².3.2³=3.2³.5² تین بار 2،دوبار 5 اور ایک بار 3 صرف 600 کے لیے مخصوص ہے. اس کے علاوہ کسی اور کے لیے اتنے ہی اور یہی مفرد اعداد کبھی استعمال نہیں ہونگے. اس لیے مفرد اعداد کو صحیح اعداد کے  بلڈنگ بلاکس کہتے ہیں... اور یہی اعداد اصل میں صحیح اعداد کے جنریٹر ہیں. اور صحیح اعداد پہ ساری نمبر تھیوری ہے...  اس لیے آج میں نے کہا تھا کہ نمبر تھیوری کی  خوبصورتی اور ملکہ یہ مفرد اعداد ہی ہیں. اور گاس انکل نے کہا کہ ساری سائنس کی ملکہ ریاضی اور ریاضی کی ملکہ نمبر تھیوری ہے..  یہ ایک وسیع مضمون ہے اور میں نے ہلکا سا تعارف کروانے کی کوشش کی ہے...  محمد علی رضا معاون Britannica

##############################
https://web.facebook.com/idreesazaad/posts/10216069365593811
ایک معمولی سی مماثلت ۔۔۔۔۔۔۔۔۔۔۔۔۔۔۔۔۔ ہم جب قربانی کا بکرا عید سے دوچار دن پہلے خریدتے ہیں تو ہم خود اور ہمارے بچے اُن کے ساتھ مانوس ہوجاتے ہیں۔ ہم  اُنہیں گھر سے باہر گھمانے لے جاتےہیں، اُنہیں کھلاتے پلاتے ہیں، اُن کے ساتھ پیار کرتے ہیں یہاں تک کہ وہ بکرے ہم  پر اعتبار کرنے لگ جاتے ہیں۔ پھر چاہے ہم  اُن کی رسّی کھول بھی دیں تو وہ ہمارے پیچھے پیچھے چلتے ہیں۔ اِسی طرح جب ہم کُتاپالتے ہیں تو شروع شروع میں اُسے باہر لے جانے کے لیے اس کی زنجیرہم اپنے ہاتھ میں پکڑکر رکھتے ہیں۔ لیکن ایک وقت آتاہے جب ہمارے کُتے ہم سے اتنے مانوس ہوجاتے ہیں کہ اُن کی گردنوں میں فقط پٹہ ہوتاہے لیکن وہ کبھی ہمارے دہلیز کا دامن نہیں چھوڑتے۔ اب تو کرنسی بھی لگ بھگ ختم ہوتی جارہی ہے۔ فقط ایک کارڈ ہی کافی ہے۔ ہمیں مکمل بھروسہ ہے، وہ کارڈ عنایت کرنے والوں پر۔ ہم خوش ہیں کہ جگہ جگہ اے ٹی ایم لگے ہوئے ہیں۔ ہمارا مال، ہمارا سونا، ہماری اُجرتیں، ہمارے معاوضے، اب سب کچھ، کہیں اور، کسی اور کے پاس، بڑے سنبھال کے رکھے ہوئے ہیں۔ ہمیں اُن پر مکمل بھروسہ اور اعتبار ہے۔ اب ہمیں ضمانت کی پرچی(نوٹ) بھی جیب میں ڈال کر چلنے کی ضرورت نہیں۔ اب ہمارا سارا دھن دولت محفوظ ہے۔ پہلے سرمایہ دار ہمارے پیسے اپنے پاس رکھ کر ہمیں ایک پرچی جاری کرتا تھا کہ اس پرچی کے دکھانے پر وہ ہمیں ہمارا زر واپس کردےگا۔ اب ہم اس کے ہتھکنڈوں سے اتنےمانوس ہوچکے ہیں کہ اب تووہ ہمیں وہ پرچی بھی نہیں دیتا۔ اسے پتہ ہے کہ ہم کچھ نہ بولیں گے ادریس آزاد

##############################
https://web.facebook.com/idreesazaad/posts/10216091810074909
سریہاں سے آپ نے غالبا علامہ اقبال کا تصور تجربیت مسلم دریافت بہت عمدہ پیش کی تھی...

##############################
https://web.facebook.com/idreesazaad/posts/10216085691721954
یہ ایک آفاقی اُصول ہے کہ اجتہاد کے دروازے جتنی شدت سے بند ہوں افترأ کے دروازے اُتنی ہی شدت سے کھل جاتے ہیں کیونکہ تبدیلی (ارتقأ) کو روکنا کسی کے بس میں نہیں۔ ادریس آزاد

##############################
https://web.facebook.com/idreesazaad/posts/10216124376329045
مذہب کے خلاف الحاد کا بلند بانگ مقدمہ، ایک رواں تبصرہ ۔۔۔۔۔۔۔۔۔۔۔۔۔۔۔۔۔۔۔ ’’سچ تو یہ ہے کہ وحی و وجدان کے ذریعے حاصل ہونے والا علم سوفیصد حتمی ہوتاہے جبکہ عقل کے ذریعے حاصل ہونے والا علم نناوے فیصد سے اُوپر نہیں جاسکتا۔  قران میں  اللہ تعالیٰ نے فرمایا ہے کہ  ’’میں نے شہد کی مکھی کو وحی کی‘‘۔ اسی طرح ارشاد ہے کہ ’’میں نے موسیٰ کی ماں کو وحی کی‘‘۔ اسی طرح بعض دیگر آیات میں وحی کی اصطلاح اس طریقے پر استعمال ہوئی ہے کہ  جس سے معلوم ہوتاہے کہ وحی کے درجات ہیں۔ پرندے کا وہ عرفان جس کی بنا پر وہ اپنا بے نشان راستہ دیکھ لیتاہے اورایک براعظم سے دوسرے براعظم تک اُڑتا چلا جاتاہے ہمیشہ سوفیصد درست ہوتاہے۔ شہد کی مکھی کا وہ وجدان جس سے وہ شہد بناتی ہے ہمیشہ سوفیصد درست ہوتاہے۔کسی درخت پر کوئی آزادانہ پھوٹتی ہوئی شاخ درخت کی وحی ہے، جس کی بنا پر وہ سوفیصددرست علم کے ذریعے شاخیں نکالتاہے۔ یہ درجات ابتدائی ہیں۔  پانی کے نشیب کی طرف بہاؤ سے لے کر انسانی وجدان تک کتنے ہی درجات ہیں جن کے ذریعے حاصل ہونے والا علم ہمیشہ سوفیصد درست ہوتاہے۔ ہم جب اپنے ہاتھ کی اُنگلی سے اپنی ناک کو چھوتےہیں تو ہم ہمیشہ سوفیصد نتیجہ وصول کرتےہیں۔ کبھی ایسا نہیں ہوسکتا کہ ہم لقمہ تو منہ میں لے جانا چاہیں لیکن وہ لقمہ ہماری ناک میں چلا جائے۔ ہمیں کبھی آئنہ نہیں دیکھناپڑتا اپنے جسم کے کسی مقام کو اُنگلی سے چھُونے کے لیے۔ یہ ہمارا حیوانی وجدان ہے۔ کیونکہ کسی بھی جانور کو اپنا بدن چھُونے کے لیے آئینہ نہیں دیکھنا پڑتا۔ ایسے موقعوں پر  ہمیشہ ہی ہمارا علم درست ہوتاہے کیونکہ یہ ہماری جبلت  یعنی ہمارا وجدان ہے۔  ایک فٹبال کا کھلاڑی اپنے علم ، تجربے اور عقل  کو استعمال کرتے ہوئے اُتنا کامیاب نہیں  کھیل سکتا جتنا وہ اپنے حتمی وجدان سے کامیاب ہوتاہے۔ مشہور فٹبالر پیلے نے ایک مرتبہ گول کرنے کےلیے شاٹ لگائی۔ فٹبال پول  کے اُوپر سے  گزرگئی اور گول نہ ہوا۔ پیلے نے گیم رُکوا دی اور دعویٰ کیا کہ اس کی لگائی ہوئی شاٹ غلط نہیں ہوسکتی، اِس لیے پول کو چیک کیا جائے۔ پول کو چیک کیا گیا تو وہ  تھوڑا چھوٹا نکلا، گویا پیلے سچ کہہ رہاتھا، چنانچہ اس کا گول تسلیم کرلیاگیا۔ کہنے کو کہا جاسکتاہےکہ یہ اس کا تجربہ تھا لیکن تحقیق شرط ہے۔ یہ تجربہ کسی اورفٹبالر کے پاس کبھی  نہیں  دیکھاگیا، چنانچہ یہ پیلے کا وجدان تھا۔ اِس طرح ہزاروں مثالیں دی جاسکتی ہیں۔ وجدان سے حاصل ہونے والا علم حتمی ہوتاہے اور معاشروں کو اجتماعی وجدان نصیب ہوتے ہیں۔ سماج اپنی اخلاقی زندگی میں کسی ایک شخص کی عقل سے بنائی گئی قدروں پر نہیں چلتے۔‘‘ مکمل مضمون فیس بک پیج پر پڑھیں،  https://www.facebook.com/idreesazaad/posts/10216123787954336 یا اِس ویب سائیٹ پر بھی موجود ہے،  https://www.idrisazad.com/…/atheist-argument-against-relig…/

##############################
https://web.facebook.com/idreesazaad/posts/10216189918007546
زندگی! رحم نہیں تیرا وطیرہ، نہ سہی مرجوجائیں گے تو مرحوم بھی ہوجائیں گے ادریس آزاد

##############################
https://web.facebook.com/idreesazaad/posts/10216189914847467
’’مولانا جلال الدین رومیؒ کے سامنے ایک زاہد کی اس طرح تعریف کی گئی کہ اس نے تمام عمر میں کسی برے کام کا ارتکاب نہیں کیا۔ مولانا نے یہ سن کر فرمایا، ’کاش کردے وگ...زشتے‘‘ یعنی بنسبت اس کے کہ آدمی عمر بھر کوئی برا کام نہ کرے اور ایک حالت پر ٹھہرا رہے۔  یہ بہت بہتر ہے کہ وہ برے کام کا ارتکاب کرکے حالتِ موجودہ سے ترقی کرجائے‘‘ مولانا الطاف حسین حالیؒ See More

##############################
https://web.facebook.com/idreesazaad/posts/10216202808729806
یاد رہے کہ ہینری کیونڈش (1731-1810) نے  الیکٹرک کرنٹ کے پوٹینشل کا تصور سب سے پہلے پیش کیا۔ اُس کے پاس، اتنے قدیم زمانے میں وولٹس اور کرنٹ کا تناسب نکالنے کا کوئی ایسا طریقہ نہ تھا جس میں وہ آلات استعمال کرکے نتیجہ اخذ کرتا چنانچہ کیونڈش نے اپنے جسم سے کرنٹ گزارنا شروع کردیا۔ وہ بار بار خود کو کرنٹ لگوا کر اندازے لگاتا رہا کہ کتنے وولٹ ہوں تو کتنا کرنٹ ہوگا۔ چنانچہ سب سے پہلے ہمیں کرنٹ اور وولٹس کےتناسب کے بارے میں کیونڈش نے بتایا اور یہ نتائج اُس نے اپنے جسم کو پہنچنے والے بجلی کی جھٹکوں کی کمی یا شدت سے جمع کیے۔  سالیوٹ کیونڈش <3 <3

##############################
https://web.facebook.com/idreesazaad/posts/10216198511462377
وفورِ شعر ہے اور  رات ہونے والی ہے تُو  چاند ہے تو، ملاقات ہونے والی ہے تمہاری بات نے دل کی گھٹا کو چھیڑدیا ہماری آنکھوں سے برسات ہونے والی ہے میں اپنے خول میں سُوراخ  کرنے والاہوں مرے بطن سے مری  ذات ہونے والی ہے یہ ایک ساتھ جو خاموش ہوگئے ہیں لوگ ضرور کوئی بڑی  بات ہونے والی ہے ہرایک شخص ہی تیشہ اُٹھائے پھرتاہے بُتوں کی شہرمیں بہتات ہونے والی ہے وہ اپنی آنکھوں میں آیات لکھ کے لایا ہے اُس اجنبی سے مجھے مات ہونے والی ہے میں جانتاہوں حقیقت  سوانگِ محشرکی یہ دل لگی بھی مرے ساتھ ہونے والی ہے وہ کارِ عشق میں بھی کامیاب ہوگیا ہے اب اُس کو لمبی  حوالات ہونے والی ہے ہمارےضبط   کی پختہ روی  سے لگتاہے کچھ اور تلخیِ اوقا ت ہونے والی ہے سفرتوہوگا مگر راستے نہیں ہوں گے عجیب صورتِ حالات ہونے والی ہے ادریس آزاد

##############################
https://web.facebook.com/idreesazaad/posts/10216208728157788
یہ ملک ریاض اور حسن نواز کی کیا کہانی ہے؟

##############################
https://web.facebook.com/idreesazaad/posts/10216216093741923
ایسی وڈیو جو آپ نے پہلے کبھی نہیں دیکھی -

##############################
https://web.facebook.com/idreesazaad/posts/10216225879986573
غُلاب گھولَس کہ گال کِیتِس غضب کریندے جڈاں اَلیندے زباں سریکی تے بول مِٹھڑے مَکھاں شرینڑیں ودا  وَنڈ یندے پریم رشتہ وی یار   مِٹّی دا جیویں  کوئی کھڈوانڑا ہِے وِنجیج ونجے تاں اُوکوں بندہ ولا بھنیدے ولا بنڑیندے جوانی آوے جوانی ونجے جمال بُڈھڑا کڈائیں نِی تھِیندا   درخت جتنابزرگ ہووے ہوا کُوں اُتنی بہارڈیندے میں حسرتاں دےضعیف  ٹوٹے ،کھِنڈاکے جھاجھاتُوں  ایویں چُنڑداں جِویں کوئی بال پیاری شَے کُوں  پھِٹا چھُڑیندَے،  ولا گُلیندَے حضور! کوئی تَویز  ڈَسّو ،  جو ہاں دا پنجرہ کُراڑ کرگَے پرند خواباں دا آکے باہندَس  نہ دَر مریندَے، نہ دَرکُھلیندَے دعاواں  کر  تُو  خدابچاوےاَزادصاحب دے پیار کولوں چلاک گالہڑہِے گالہیاں کر، فقیربندیاں کو چا  پھسیندَے ادریس آزاد

##############################
https://web.facebook.com/idreesazaad/posts/10216224318147528
قابلِ داد اور متاثر کن۔ ہم بھی شامل ہونگے ترقی کے اس سفر میں اِن کے ساتھ ۔ انشااللہ

##############################
https://web.facebook.com/idreesazaad/posts/10216011135418093
ابلیس کی مجلسِ شوریٰ

##############################
https://web.facebook.com/idreesazaad/posts/10216016993524542
سر یہاں تو دن میں بھی انصاف نہیں ملتا ۔۔۔۔ برسوں لٹکا دیتے ہیں ۔۔۔ خان کے دعوے بھی مٹی میں دفن ہوگئے سارے ۔۔

##############################
https://web.facebook.com/idreesazaad/posts/10216051657111110
اب کے جو تصویر پیکٹ پر چھاپی گئی ہے، یہ سگریٹ سے نفرت کرنے والوں سے نفرت کروانے کی شاید کوئی سکیم ہے۔ :)

##############################
https://web.facebook.com/idreesazaad/posts/10216260391769346
شفقت چیمہ کیسے ایک حافظِ قرآن امام مسجد سے فلموں میں آیا اور پھر آج کیسے واپس پلٹا ؟؟ چیمہ صاحب اپنے ماں باپ کو یاد کرتے رو پڑے!!!

##############################
https://web.facebook.com/idreesazaad/posts/10216278124452652
ہماری یونی ورسٹی کے بچے، میرے بیٹے سے بھی چھوٹے، گولیاں کھا کر مر گئے! ہم بلاوجہ روتے ہیں کہ ہماری قوم جاہل ہے!  دو دن سے جو تماشا ٹی  وی پر دیکھ رہے تھے وہ جاہلوں نے نہیں، اعلیٰ تعلیم یافتہ طبقوں نے لگا رکھا تھا۔ اب سنا کہ  ایک لسانی تنظیم نے ایک مذہبی تنظیم کے ایجوکیشن ایکسپو پر دھاوا بول دیا۔   ہم اپنے بڑوں کے علاقائی،لسانی اور مذہبی تعصبات کی بوئی ہوئی فصل کاٹ رہے ہیں۔ اپنے جوان بچوں کے لاشے اٹھا رہے ہیں اور انھیں اکسانے والے پس پردہ بیٹھے تماشا دیکھ رہے ہیں۔

##############################
https://web.facebook.com/idreesazaad/posts/10216285131387821
پھگنڑ کُوں اِتنا مانڑ ڈِیو چیتَر دا گھُنڈ چا سگے دُھنداں دے روگ مُک ونجِن ساڈو بہار آسگے چیتا چلاک ہووے نئیں، لفظاں دے ہار پووے نئیں دل کُوں مِلے الاونڑاں ، ڈِٹھاہویا ڈِکھا سگے دُنیا کُوں گل گھتا تاں ہِم لُووے دی اِیں پُشاک کُوں کونی کوئی ہَنڈا سگا، کونی کوئی ہَنڈا سگے منہ داگھِراں تاں اُوہندا ہےیا اے گھِراں وی اوندا نئیں؟ اِتنا تاں حق من گھِنو، چِتھا ہویا تاں کھاسگے ساڈے سِراں تے چڑھ کے او، اُچّا بہوں تھِیا کھڑَے اِتنا نِواؤ پہاڑ کُوں روہی کُوں ہتھ لاسگے ادریس آزاد

##############################
https://web.facebook.com/idreesazaad/posts/10216303777493962
شِیدا بادشاہ ۔۔۔ تحریر: سُندس ہاشمی، (طالبہ بی ایس سیکنڈ، اُردو) وہ دن آخر کیسے بھلایا جا سکتا ہے جب آپ کی تعریف ہو اور  وہ بھی دو دوتین تین بار اور وہ بھی آپ کے پسندیدہ استاد سے۔جی ہاں میں بھی نہیں بھلا سکتی ۔سر ادریس آزاد سے اس روز تعریف ہوئی ، اُنہوں نے شاباش دی اور وہ بھی دو تین بار۔ یادگارلمحات ہیں، ہمیشہ یاد رہنے والے۔ بے شک۔ تعریف والے دن  دراصل سر ہمیں اسلامی  تہذیب کے بارے میں بتا رہے تھے۔ انہوں نے وضاحت کرتے ہوئے بتایا کہ شروع شروع کی اسلامی تہذیب دراصل  صرف عرب کی تہذیب  تھی۔پھر سر نے کلاس سے مخاطب ہو کر پوچھا کہ کوئی بتا سکتا ہے کہ اسلام  میں باہر سے کون سی تہذیب  سب سے پہلےآئی؟  میرے منہ سے یکدم نکلا کہ فارس کی تہذیب،سر نے حسبِ معمول ایک بار پھر  میرا نام پوچھا اور مجھے شاباش دی۔میں بہت خوش ہوئی ۔اس دن میں واقعی بہت خوش تھی۔ کیونکہ اپنی مباح آپی کے ساتھ آج کافی وقت گزارا تھا جو میں کبھی بھی نہیں بھلا سکتی اور پھر ابھی سر سے تعریف ؟ یہ تو کمال ہورہاتھا۔ پھر سر نے پوچھا کہ اس کے بعد کون سی تہذیب آئی؟ میں نے کلاس کی طرف رخ کیا اور کہا، ’’کلاس  اب میں  تم لوگوں کو موقع دے رہی ہوں، کیا کوئی بتائےگا؟ ‘‘مگر کوئی بولا ہی نہیں تو،  سر مجھ سے مخاطب ہو کر بولے، ’’ بیٹا آپ ہی بتا دو!  اِن کو   تومعلوم نہیں۔ ‘‘ لیکن آپس کی بات ہے۔میں تو سوکھا رعب ڈال رہی تھی ۔ معلوم تو مجھے  خود بھی نہیں تھا۔🙈  ایک  دن سر نے ہمیں ایک اسائنمینٹ  دی۔ عرب کا ایک  تاریخی اور تہذیبی مکالمہ ڈھونڈ کر لانا تھا۔یہ ایک خاص مکالمہ تھا۔ سرنے بتایا کہ ’’البدایہ والنہایہ‘‘ سے ملےگا۔ سرنے کہا، اس کا اردو میں ترجمہ کرنا ہے اور پھر اسے ایک لڑکی  پڑھ کر سنائےگی۔میں پھر بولی۔ ’’سر اس کو ڈرامے کی شکل دیتے ہیں۔ دو لڑکیاں ہوں۔ ان کے درمیان مکالمہ کروایا جائے‘‘۔ سرنے مسکرا کر میری جانب دیکھا اور کہا، ’’زبردست آئیڈیا ہے، ضرور کرو‘‘‘ ساتھ ہی پھر میری تعریف کرڈالی۔  🙈   مجھے اس وقت اچانک پیاس سی محسوس ہوئی اور میں نے پیچھے مُڑ کر دلآویز سے پانی مانگا۔ ایک دوست بولی، ’’کیوں سندس! تعریف ہضم نہیں ہورہی؟‘‘ بس وہ دن اور آج۔ کسی سے بھی پانی مانگو! یہی جواب ملتاہے، ’’پانی؟ کیوں؟ تعریف تو نہیں سُن لی کسی سے؟‘‘ سر کے سامنے ہم نے جو ڈرامہ پیش کرنا تھا، اُس میں دواہم کردار تھے۔ ایک  فارس کا  بادشاہ اور دوسرا عربی رئیس نعمان بن منذر۔ نعمان کا کردار ایمان نے  کرنے کا فیصلہ کیا ،اور میں نے بادشاہ کا کردار کرنے کے لیے اپنے آپ کو پیش کیا۔وہ الگ بات ہے کہ نہ  بادشاہوں جیسا ڈیل ڈول اور نہ بادشاہوں جیسی رعب دارشخصیت مگر پھر بھی نہ جانے کیوں میں نے بادشاہ بننا چاہا۔  مریم خٹک ہمارے ڈرامے کی ڈائریکٹر تھی۔ لیکن ہم ڈرامے کی ریہرسل تو تب کرتے جب مکالمہ مل جاتا۔ سرنے البدایہ کی جلد نہ بتائی تھی اور نہ ہی کوئی نشانی۔ چنانچہ مکالمہ ڈھونڈتے ڈھونڈے ڈائریکٹرصاحبہ تو ڈینگی  صاحب سے جاملیں۔ صرف ملیں ہی نہیں بلکہ ڈینگی صاحب کے گھر بطورمہمان کے باقاعدہ قیام فرمالیا۔ اُنہوں نے بھی خوب خاطر مدارت کی۔ داد دیتی ہوں اُن کے ذوق کو۔ ویسے خٹک بھی داد کے قابل ہے۔ جلد ہی واپس آگئی اور وہ بھی صحت یاب ہوکر۔  چنانچہ اب اس ڈرامے کے لیے ان سب  لڑکیوں نے اپنے نام لکھوائے جنہوں نے حصہ لینا تھا۔ میں بھی آگے بڑھی۔ خٹک نے آڈیشن  لینے تھے۔۔ اس کا نام۔تو مریم خٹک ہے لیکن شروع میں مریم لگاتے ہوئے میری زبان میں کھجلی سی ہونے لگی ہے۔ لکھتے ہوئے وہی کھجلی انگلیوں میں ہونے لگتی ہے تو میں صرف خٹک پر ہی اکتفا کرتی ہوں۔ اگلے دن میں  ذہنی طور پہ اچھی طرح تیار ہوئی اور  بس بادشاہ بننے کا چاہ پورا کرنے کے لیے خود کو مزید بہتر کرنے کی کوشش میں لگی رہی۔جب کلاس میں پہنچی تو بادشاہ کا سکرپٹ میرے ہاتھ میں تھما دیا گیا۔ میں حیران ہوئی کہ بس!! میری سیلیکشن ہوبھی گئی؟ اور وہ آڈیشن کہاں گیا؟ یونہی  ساری رات اور پھر  پورا رستہ خود کے پیچھے پڑی رہی۔ نعمان بن منذر کا کردار ایمان نے ہی لیا، عائشہ خان اور صبا کو نقیب بنایا گیا۔ڈرامے کو بہترسے بہتر شکل دینے کے لیے خٹک نے عرب سفیر کے ساتھ ساتھ مختلف ممالک کے کچھ اور سفیر وں کو بھی شامل کردیا۔اب اُن سفیروں کے کرداروں کے لیے لڑکیوں نے اپنے نام لکھوائے۔اب چونکہ البدایہ میں اُن سفیروں کا تو کوئی ذکر ہی نہیں تھا اِس لیے ایمان نے اُن فرضی سفیروں کے مکالمے خود لکھے۔ ملک شام کا سفیر، ملک روم کا سفیر، ملک ہِند کا سفیر، مصر کا سفیر وغیرہ وغیرہ۔ ڈرامے میں کردار بڑھتے چلے گئے لیکن بادشاہ میں ہی تھی۔ہم لوگوں نے ابھی تک ریہرسل نہیں کی تھی۔اس لیے میرا کردار ابھی تک خطرے میں تھا۔ اسی دوران بادشاہت کی ایک اور اُمیدوار سامنے آگئی، یعنی معصومہ۔ لیکن خدا کا شکرہے اس کی آواز بہت پتلی تھی۔ خٹک نے اسے کہا، ’’تم رہنے دو!‘‘۔ اب میری باری تھی، مجھے بول کردکھاناتھا۔ میں نے اپنی ہنسی کو قابو میں رکھ، گردن اکڑاتے اور لہجے کو بارعب بناتے ہوئے کر دو ڈائیلاگ سنائے۔ لڑکیوں کے چہروں پر موجود تاثرات دیکھ کر مجھے اندازہ ہوا کہ بادشاہت کے لیے مجھے نہ چاہتے ہوئے چنا جارہاہے۔ لیکن بہرحال چُن لیاگیا۔ بادشاہ کی وزیر بادشاہ کی ہی دوست دلآویز تھی۔اس طرح سب لڑکیاں منتخب ہوگئیں اور میں خوش۔ دربار میں موجود تمام سفیروں کے سکرپٹس لکھنے کے لیے ایمان نے اِدھر سے اُدھر سے بہت مدد لی اور جب سکرپٹس مکمل ہوگئے تو باقاعدہ ریہرسل کا اہتمام کیا گیا۔اب مسئلہ یہ تھا کہ پہلی ریہرسل میں موجود نہیں تھی۔ کچھ اور لڑکیاں بھی غیرحاضر تھیں اور میرے دونوں دربان بھی نہیں آئےتھے۔ چنانچہ بادشاہ کے بغیر ہی  یعنی فقط رعایات کے زور پر ہی ریہرسل انجام دی گئی۔مگر اس کے بعد میں کسی ریہرسل میں غیرحاضر نہیں رہی۔ایک تو اللہ اللہ کرکے یہ کردار ملا تھا۔اس لیے اب اگر میں کوئی نخرہ کرتی تو کردارہی ہاتھ سے چلاجانا تھا۔ نہایت نازک مرحلے تھے۔اب میں کوئی نخرہ افورڈ نہ کرسکتی تھی۔ اگلی ریہرسل یادگارتھی کیونکہ اِسی میں مجھے شیدے بادشاہ کا لقب ملا۔دراصل یہ جو میری ہنسی ہے نا یہ میری سنتی نہیں ہے۔اب مجھے کلاس نے جب بھی مخاطب کرناہوتو  کہتے ہیں ’’اوے شیدے! اِدھر آ! اوے بادشاہ! یہ کام تو کردے ذرا! مجھے بُرا تو نہیں لگتا مگر اِتنا اچھا بھی نہیں لگتا۔ریہرسلوں میں میرے دبارن اکثر غائب رہتے تھے۔ ہم دربان نہ ہونے کی صورت میں ڈائریکٹر کو ان کی کرسی سے اُٹھا کر دربان کی جگہ کھڑا کردیتے  اور بادشاہ کے دوسرے پہلو میں  صبا کو کھڑا کیا جاتا۔ ہاں تو میں دوسری ریہرسل کی بات بتارہی تھی۔ خٹک سے کہا گیا کہ بادشاہ کے القابات پکارو!۔ میں القابات کے ساتھ ساتھ اکڑکرچلتے ہوئے تخت کی طرف بڑھی تو  میں نے دیکھا کہ درباری تو سب بیٹھے ہوئے ہیں، کوئی بھی میری عزت افزائی کے لیے اُٹھ کر کھڑا نہیں ہوا۔ایسے جیسے بادشاہ کی تو کوئی اہمیت ہی نہیں تھی۔میں نے شکایتی نگاہوں سے ایمان کی طرف دیکھتے ہوئے گلہ کرنا چاہا تو وہ بولی، ’’بس بس اتنا ہی کافی ہے۔‘‘ لیکن یہ میرے بارعب اور گرجدار لہجے کا اثر تھا یا میری مصنوعی مونچھوں کا رعب کہ آہستہ آہستہ سب ہی میرا احترام کرنے لگ گئے۔اب جو میں دربان کی صدا پردربار میں آ ئی  تو سب ہی گردنیں جھکا کر کھڑے ہوگئے۔ سکرپٹ کے مطابق تو میرے بیٹھ جانے  پر انہوں نے گردنیں اُٹھالینی  تھیں۔ پھر جب میں اُنہیں اشارہ کرتی تو وہ اپنی اپنی نشتوں پر بیٹھ جاتے۔ لیکن اُن  سب کی نظروں میں اپنا اتنا زیادہ احترام دیکھ کرمجھے مارے خوشی کے بیٹھناہی  بھول گیا۔درباری گردنیں جھکائے جھکائے تھک گئے تو ایک طرف سے آواز آئی، ’’بادشاہ بن بادشاہ، شِیدا نہ بن!‘‘ ۔ وہ دن گیا اور آج کا دن آیا، میں تب سے اب تک شیدا بادشاہ ہوں۔ میری کارکردگی مکمل ہو جانے کے بعد نعمان بن منذر جب تقریر کرتا تو اس وقت مجھے ہدایت کی گئی تھی  کہ تم نے تیوری چڑھانی ہے ۔مگر جب میں  تیوری چڑھاتی تو منذر سمیت سب درباری ہنس پڑتے۔ ڈائریکٹر غصے سے کہتی، ’’شیدے! انسان بن انسان! ورنہ تم سے بادشاہ کا رول واپس لے کر فقیر کا رول تھما دونگی‘‘ صرف یہ ہی نہیں مجھے ڈائیلاگ دیے گئے تھے جو میں نے نعمان بن منذر کی تقریر کے بعد بولنے تھے۔ ’’خاموش! تمہیں بادشاہ کے ساتھ بات کرنے کا سلیقہ نہیں ہے‘‘ پہلا ڈائیلاگ بس اتنا سا تھا۔میں نے مکمل ڈائیلاگ بولا، لیکن کچھ یوں، ’’خاموش! تمہیں بادشاہ کے سامنے بات کرنے کا سلیقہ نہیں (اورکچھ وقفے کے بعد)  ہے۔‘‘ یہ سن کر نعمان بن منذرتولوٹ پوٹ ہوگیا۔ درباریوں نے کہا، ’’جو مرضی کرلو! شیدا شیدا ہی رہےگا‘‘۔ میں اور خٹک بیچارے  ہروقت چَرتے رہنے کی وجہ سے بہت بدنام ہیں۔ فرق صرف یہ ہے کہ اُس کو دیکھ کر پتہ چلتاہے کہ وہ ہروقت چرتی ہے جبکہ مجھے دیکھ کر پتہ نہیں چلتا۔جب وہ دربان بنتی تو کچھ نہ کچھ کھارہی ہوتی تھی ۔ میں چونکہ  تخت نشین ہونے کی وجہ سے  اپنے دربان  کے پیکٹ  میں اپنا ہاتھ ڈال سکتی تھی، چنانچہ بادشاہ سلامت بھی منہ کا ذائقہ بدلتے رہتے۔ہمیں یوں دیکھ کر پیچھے سے عنقا بولتی، ’’بھُکھّا بادشاہ! تے بھُکھّا دربان‘‘۔ میں  اندر سے  بہت پریشان تھی،  کہ ڈرامہ کیسے کروں گی؟کیا میں کر سکوں گی ؟ کیوں کہ میرے دوست میرے ہر طرف تھے  دلآویز وزیر تھی،ایمان  نعمان بن منذر تھی،دو کنیزوں میں سے ایک کنیز مریم عباس تھی ، کیمرا مین اپنی لاریب تھی اور سب سے بڑھ کر اس ڈرامے کی ڈائیرکٹر بھی اپنی دوست خٹک تھی۔ان سب کے آس پاس ہوتے ہوئے میں سنجیدہ کیسے ہو سکتی تھی  بھلا۔ کسی نہ کسی نے ہنسا ہی دینا تھامگر عنقا جو اس ڈرامے سے باہر تھی اس نے کافی حوصلہ دیا۔ ریہرسل کرتے کرتے آخر وہ دن آ ہی گیا جب یہ ڈرامہ سر کے سامنے پیش کرنا تھا۔سب اپنا اپنا سامان لے آئے ۔سب کا سب سامان پورا تھا مگر بادشاہ کی کسی کو فکر ہی نہیں تھی۔میں ایسے بیٹھی تھی کہ اچانک میری نگاہیں خٹک کے برقعے پر جا کر رکیں  جو اندر سے سنہرے رنگ کا تھا اور،  اوپر سے بلیک نیٹ تھی۔وہ برقعہ  زبردستی اُتروا لیاگیا۔خٹک نے اس دن کے لیے بہت سے خواب دیکھے تھے ۔کہ یہ کروں گی وہ پہن کے آؤں گی مگر وہ بلکل سادی آئی ۔ اور تواور اُسےاپنا برقعہ بھی نصیب نہ ہوا۔ بیچاری! برقعے کے بعد اب اُسکے ساتھ کا ڈوپٹہ دیکھنا تھا جو صبا کے پاس نظر آیا ۔اس سے ہم نے اتروایا۔ آویزے  دلآویز کے بستے سے  نکلے، مالا اور سہرا عائشہ طالب لے آئی اور کھُسہ ہاجرہ  کا کام آیا۔ پیچھے بچیں انگوٹھیاں،  جو مجھے جس ہاتھ میں  نظر آئی  میں نے اُتروا لی۔ اور بس پھر ایک بادشاہ تیار ہوگیا۔ وہ بھی فارس کا بادشاہ۔ 🙃🙃 میں یہ بات بخوبی جانتی تھی  کہ مجھے ہنسی آ جانی ہے اور رعب دار نہیں لگوں گی، سو میں نے اپنی داڑھی مونچھیں پرتوجہ مرکوز کرنا شروع کردی۔ سب کے سب تیار ہو گئے اور سب بہت اچھے لگ رہے تھے۔ آج ہمارا دربان بھی آ گیا اور اس کو بتا دیا گیا کہ کیا کہنا ہے۔ جمعرات کی بہت حسین شام تھی۔ سر ڈیپارٹمنٹ میں آ چکے تھے۔ سر خود بھی تجسس میں تھے کہ بادشاہ کون ہو گا ۔ سر کو یہی توقع تھی کہ بادشاہ مریم خٹک ہو گی ۔پر سر کو کیا معلوم کہ بادشاہ ان کی توقعات کے  بالکل برعکس ہے۔🙈🙈 کچھ ہی دیر میں ڈرامے کا آغاز ہوا۔ چونکہ  صبا نے پروگرام کا آغاز کروانا تھا، سو وہ اپنا کردار کرکے لوٹی تو اس نے اپنا دوپٹہ لاکر مجھے دیا۔ عائشہ طالب نے مجھے تیارکروایا۔ دربان کی آواز میرے کانوں پر پڑی۔ ’’باادب! باملاحظہ! ہوشیار!‘‘ اُف اُف اُف اُف مجھے بہت ہنسی آ رہی تھی۔  جلدی سے ہنسی کو آگے پیچھے کیا۔  دربان کا اعلان  ختم ہوتے ساتھ ہی میں اندر آئی۔خداجانے مجھے دیکھ کر سر کے کیا تاثرات ہوئے ہوں گے ؟ وہ  میرے  بالکل سامنے بیٹھے تھے۔وزیر نے آ کر مجھے سب کا تعارف کروایا  ۔ اس طرح نعمان بن  منذر سے پہلے دوسرے ممالک کے سفیروں نے اپنی اپنی تہذیب کے بارے میں خاص باتیں بتائیں جو انکو دوسری تہذیبوں سے ممتاز کرتی  تھیں۔ بیچ بیچ میں میری کوشش ہوتی کہ میں اپنے بیٹھنے کا انداز بدلوں تو میں نے ٹانگ کے اوپر ٹانگ چڑھالی۔مگراچانک مجھے محسوس ہوا کہ میرا پورا بدن ہِل رہاہے۔غورکرنے پر پتہ چلا  کہ میری ٹانگیں کانپ رہی ہیں اور اس لیے میں خود کو ہِلتاہوا محسوس کررہی ہوں۔میں نے جلدی سے ٹانگ واپس زمین پر رکھ دی اور پہلے کے جیسا بیٹھ گئی۔ نعمان بن منذر کی تقریر ختم ہوئی تو  میرا ڈائیلاگ شروع ہوا۔ میں نے عرب تہذیب پر طنز کیا اور اُنہیں بکریوں کے چرواہے کہہ کر پکارا۔ میں نے اور بھی کافی سخت باتیں کیں۔ جب میرا ڈائیلاگ مکمل ہوا تو اچانک سر نے زور زور سے تالی بجانا شروع کردی۔ بس پھر کیاتھا، کمرہ تالیوں سے گونج رہاتھا۔ نعمان بن منذر  نے عرب کی تہذیب کے حق میں جو تقریر کی تھی  وہ خاصی لمبی تھی۔میں تیوری چڑھائے چڑھائے تھک گئی لیکن تقریر تھی کہ ختم ہونے کا نام ہی نہ لیتی تھی۔تقریر ختم ہوئی تو میں نے دربانوں کوپکارا! مگردربان ندارد۔ یہ میرے دربان کہاں مرگئے تھے۔کچھ دیرکےلیے ڈرامہ پاز ہوگیا۔مجھے لگ رہا تھا کہ اب تو سر بھی مجھے شیدا شیدا سا محسوس کررہے ہونگے۔میرا خیال تھا کہ میری بے عزتی ہورہی ہے۔مگرپھردربان آہی گئے۔ ڈرامہ اختتام کو پہنچا تو سر نے خوب تعریف کی۔اس دن ہم نے سر کے ساتھ گروپ فوٹو بنوایا۔بہت اچھے دن کا اختتام ہوا۔ اس ڈرامے کی ویڈیو میرے فون میں بنی تھی۔ تقریباً آدھے گھنٹے کی تھی۔ایمان کے علاوہ مجھ سے کسی نے نہیں مانگی۔ ان کے صبر اوراعلیٰ ظرفی کو سلام ہے۔ کیونکہ میں یہ ویڈیورات کو سونے سے پہلے تین دفع اور صبح کو اُٹھ کر ایک دفعہ دیکھ نہ لوں تو اپنا آپ بادشاہ بادشاہ سا محسوس ہی نہیں ہوتا۔میرےگھروالوں نے جب بادشاہ دیکھا تو کہنے لگے، ’’تم بادشاہ بن کیسے گئیں؟‘‘۔  میرے منہ سے بے ساختہ نکلا، ’’خاموش! حدِ ادب!‘‘ جب یہ ڈرامہ ہم نے دوبارہ  ڈیپارٹمنٹ کے سامنے  کیا تو تب بادشاہ کے نام سے میری پہچان بن گئی ۔ مجھے اس بات کا اندازہ تب ہوا جب مجھے اسائنمنٹ بنانے کے لیے شیٹ درکار تھی ۔اور میں اپنے سینیرز کی کلاس میں گئی اور کہا ۔ مجھے شیٹ چاہیے ، تو ایک آپی نے کہا، ’’بادشاہ سلامت آئے ہیں انکو تو  میں شیٹ دیتی ہوں‘‘۔ میں بڑی خوش ہوئی۔ دل جیسے باغ باغ ہو گیا اور پھر بڑی شان کے ساتھ کلاس سے نکلی ۔ کلاس میں آ کر جو بتانا چاہا تو پھر خاموش ہو گئی ۔کیونکہ یہ بتانا اپنی بےعزتی کروانے کے مترادف تھا کہ  بادشاہ صاحب 2 روپے کی شیٹ مانگنے گئے اور عزت افزائی پر خوشی منا رہے ہیں😬😬😬ڈرامہ تو ختم ہو گیا مگر شیدا نام رہ گیا جو شاید ہمیشہ رہے گا۔ سُندس ہاشمی

##############################
https://web.facebook.com/idreesazaad/posts/10216308915582411
دیکھا جائے تو ہندوستان اور امریکہ میں ہی اصلی جمہوریت ہے۔ کیونکہ اصلی جمہوریت کی یہ نشانی ہے کہ وہاں عام آدمی کی حکومت ہوتی ہے۔ مودی اور ڈونلڈ ٹرمپ سے زیادہ عام آدمی کون ہوگا۔ ان دونوں کی ذہنی سطح اتنی عامیانہ ہے کہ جمہوریت کی حقانیت پر یقین ہونے لگتاہے۔

##############################
https://web.facebook.com/idreesazaad/posts/10216308508532235
بھَگتُو کا قرض ۔۔۔۔۔۔۔۔۔۔۔۔۔۔ بھَگتُو ملاح جب بھی جیل سے آتا واپس دھندے میں جُت جاتا۔ وہ ایک مشہور پیشہ ور چور تھا ۔ چونکہ پرانے زمانے میں ہرشئے میں روایات اور... اقدار کا خیال رکھا جاتا تھا اس لیے سب لوگ بھَگتُو کی ایک خاص انداز میں عزت کرتے تھے۔ اسی عزت کا نتیجہ تھا کہ وہ جب بوڑھا ہوگیا تو دس پندرہ سال تک اہل علاقہ نے اُسے پرانے چوک میں چوکیدار مقرر کردیا۔ سب کا یہی خیال تھا کہ چونکہ وہ چوری، نقب لگانے، دیواروں پر چڑھنے اور چھتیں پھلانگنے کا ماہر ہے اور چوروں کی ہرادا اور ہرطریقے سے واقف ہے اس لیے وہی چوکیدار بننے کا بھی سب سے زیادہ اہل ہے۔  بلکہ بھَگتُو کو سب سے پہلے چوکیدار میرے اباجی نے ہی بنایا تھا۔ کئی سال تک وہ ہمارے گھر اور مال ڈنگر کا چوکیدارہ کرتا رہا۔ اور پھر کہیں اہل علاقہ نے اسے پرانے چوک میں بڑے عہدے پر منتقل کردیا۔ بھگتُو جب چوکیدار بن گیا اور پرانا ہوگیا تو اس کا ٹائم ٹیبل یہ ہوتا کہ عشأ کی نماز کے بعد وہ چوک میں آجاتا اور اپنے مخصوص بنچ پر براجمان ہوجاتا۔ ہم اس وقت لڑکے تھے۔ میں تب پان بہت چبایا کرتا تھا۔ میں پیلی پتی والا پان منہ میں رکھ، بھگتُو کے بنچ پر اس کے ساتھ جابیٹھتا تھا۔ بھگتو نے تقریباً ہر اُس چوری کی واردات مجھے سنائی جو اس نے اپنی زندگی میں کی تھی اور اسے یاد رہ گئی تھی۔ کئی مرتبہ وہ آپ کا ہاتھ پکڑ کر اپنے سر پر لے جاتا اور پھر اپنے سر پر آپ کا ہاتھ پھِرواتے ہوئے کہتا،  ’’یہ دیکھو! پولیس کے ڈنڈے کھا کھا کر میرا سر کیسا ہوگیا ہے؟‘‘ بھگتُو کا سر واقعی بہت عجیب و غریب تھا۔ جیسے ساحل کی ریت پر کوئی بڑی لہر اپنے نشان چھوڑ جائے۔ بھَگتُو چوروں کے قواعد ، رسم و رواج اور اقداروروایات کے بہت واقعات سناتا تھا۔ اس کے نزدیک بڑا چور یعنی بڑی شان والا چور وہ تھا جو پولیس کے مارنے پر چوری نہ مانے۔ وہ سینہ تان کر اکثر اس طرح کے واقعات سناتا،  ’’ایک مرتبہ تھانیدار نے مجھے کہا، بھگتُو سچ سچ بتاؤ! فُلاں چوری تم نے کی؟ تو میں نے تھانیدار سے کہا، صاحب جی! ایک گلاس پانی تو پلا دیں پہلے۔ تھانیدار نے اسی وقت ایک پولیس والے کو حکم دیا اور پولیس والا میرے لیے پانی لے آیا۔ میں نے پانی پیا۔ گلاس خالی کرکے پولیس والے کو تھمایا اور تھانیدار سے کہا، ’صاحب جی! ابھی یہ جو پانی میں نے پیا ہے۔ آپ پہلے مجھ سے یہ منوائیں کہ میں نے پیا ہے۔ تب میں چوری بھی مان لونگا۔ یہ بات سن کر تو تھانیدار کو اور زیادہ غصہ آگیا۔ اس نے میری خوب دھلائی کی لیکن پھر دوبارہ چوری کا سوال نہ کیا بلکہ آخر تک یہی پوچھتا رہا کہ ’بھگتُو! تم نے  ابھی پانی پیا کہ نہیں؟‘‘ بھگتُو کے پاس کہانیاں ہی کہانیاں تھی۔ سب اسکی اپنی زندگی کے واقعات تھے۔ چوریوں کی وارداتیں، ڈنگر(جانور) کھولنا۔ رات کی تاریکی میں جسم پر تیل مل کر صرف ایک جانگیہ پہن، اونچی اونچی چھتوں پر پھدکتے چلے جانا۔ چھت سے چھلانگ لگانا تو زمین پر یوں آکر کھڑے ہوجانا جیسے بھگتُو گِر نہیں بلکہ اُڑ رہا تھا۔ ایک بار بھگتُو نے مجھے بتایا کہ، ’’کسی زمانے میں ہم پیشہ ور چوروں کے درمیان مقابلے ہوا کرتے تھے۔ ہم پھولوں کی ایک تھالی ہاتھوں میں تھام کر چھت سے چھلانگ لگاتے اور جس کی جتنی کم پتیاں اُڑ کر زمین پر گرتیں وہ اتنا زیادہ جیت جاتا‘‘ بھگتو کے بڑھاپے کے زمانے میں ہمارے شہر میں ایک اور پیشہ ور چور ’’اَچھُو کالیا‘‘ خاصا مشہور ہوچکا تھا ۔ لیکن وہ جوانی میں ہی چل بسا ۔ ایک روز کسی چھت سےایسا گرا کہ سیدھا نہ کھڑا ہوسکا اور اس کا منکا ٹوٹ گیا۔  بھگتو کی شادی جوانی میں تو نہ ہوسکی لیکن جب اس نے چوریاں چھوڑ دیں اور اباجی کی مُریدی میں آگیا تو اباجی کے بعض دوستوں کی کوششوں سے ہم نے کسی گاؤں میں اس کی شادی کروادی۔ وہ بیوی سے اتنا پیار کرتا تھا۔ اتنا پیار کرتا تھا کہ جب اس کی بیوی کو بھگتُو کی بجائے چودھری خالد سے پیار ہوگیا تو بھگتُو نے بیوی سے ناراضی کا اظہار کرنے کی بجائے اسے چودھری خالد سے ملنے دیا۔ وہ کہتا تھا ’’میری رانی کو خوش رہنا چاہیے۔ وہ خوش ہے تو مجھے اور کچھ نہیں چاہیے‘‘ ایک مرتبہ بھگتو کی بیوی غائب ہوگئی۔ لیکن تین دن کے اندر اندر اس نے ڈھونڈ نکالی۔ اور جب میری بھگتو سے ملاقات ہوئی تو اس نے بتایا کہ بیوی کو ڈھونڈنے کے لیے اس نے تیس چالیس مکانوں کی سیر کی ہے ۔ یعنی رات کو جب لوگ سورہے تھے تو وہ لوگوں کے گھروں میں اترا اور اس نے ایک ایک بستر پر لیٹے ، ایک ایک فرد کے چہرے سے کمبل ہٹا ہٹا کر دیکھا کہ کہیں اس کی بیوی تو نہیں سورہی؟ اور بالآخر اس نے اپنی محبوب بیوی کو ڈھونڈ ہی لیا۔ اس کے بعد بھگتُو خوشاب چھوڑ کر چلا گیا اور پھر کبھی واپس نہ آیا۔ مجھے آج تک معلوم نہیں کہ وہ کب فوت ہوا ہوگا۔ یا ابھی بھی زندہ ہو تو کچھ نہیں کہا جاسکتا لیکن اگر وہ اب زندہ ہوا تو اس کی عمر ضرور نوّے سال سے اوپر ہوگی۔اا بھگتُو، قوم کا ملاح تھا  چنانچہ ایک اور فن جو اس کی گھُٹی میں تھا اور اُسے چوری سے بھی زیادہ آتا تھا ، وہ تھا دریا میں تیرنا۔ مچھلیاں پکڑنا۔ ڈوبنے والوں کی لاشیں ڈھونڈ کر دینے کا کام وہ ہمیشہ مفت کیا کرتا تھا۔ موسم جتنا بھی سرد ہوتا بھگتُو کا کہنا تھا کہ جسم پر تیل مل کر اور بہت سا گُڑ کھا کر دریا میں چھلانگ لگا دو۔ بالکل بھی ٹھنڈ نہیں لگے گی۔ ایک مرتبہ بھگتونے مجھے مچھلی پکانے کا ایک عجب طریقہ بتایا۔ میں نے آج تک اس  طریقے پر مچھلی پکائی تو نہیں لیکن سوچتا ہوں کہ جب کبھی کوئی بھی اس طریقے پر مچھلی پکائے گا تو وہ مچھلی ہوگی بے حد لذیذ ۔ بھگتو نے بتایا کہ اگر کبھی دریا پر آپ اکیلے ہوں اور کچھ پکانے کے لیے آپ کے پاس کوئی سامان بھی نہ ہو تو آپ ایک مچھلی پکڑیں۔ مچھلی کا پیٹ صاف کرکے، اس پر چکنی دریائی مٹی کا موٹا موٹا لیپ کردیں۔ پھر عام گھاس پھونس اور چھوٹی موٹی لکڑیوں سے آگ کا چھوٹا سا الاؤ جلائیں اور مچھلی اس میں پھینک دیں۔ پھر دیکھیں کہ جب مچھلی پر لگی مٹی پک جائے جیسے کمہاروں کے گھڑے پک جاتے ہیں تو مچھلی آگ سے نکال لیں اور اسے درمیان سے اس طرح چیریں کہ مچھلی کسی سِیپ کے دو ٹکڑوں کی طرح دولخت ہوجائے۔ اور یوں آپ کے ہاتھ میں پکی ہوئی مٹی کی  گویا دو پلیٹیں آجائیں گی جن میں پکی پکائی مچھلی دھری ہوگی۔ بھگتو کی کہانیوں میں چوریوں، مچھلیوں اور پولیس کے علاوہ جیلوں کی داستانیں بھی ہوتی تھیں۔ اس نے اپنی عمر کا زیادہ تر حصہ جیل میں کاٹا تھا۔ وہ اتنی بار جیل گیا تھا کہ آخر جیل میں موجود تمام پرانے قیدیوں اور سٹاف کی اس کے ساتھ دوستی ہوگئی تھی۔ بھگتو کو وہ جیل سے باہر کچھ خریدنے کے لیے بھی بھیج دیتے تھے ۔ وہ چپ چاپ جاتا۔ سبزی، دال، جیلر کے لیے سگریٹ خریدتا اور پھرواپس آجاتا۔ جب جب وہ جیل میں ہوتا تو ہمیشہ کُک بھگتُو ہی ہوا کرتاتھا۔ جیل نے اسے اتنا اچھا کُک بنا دیا تھا کہ جس زمانے میں اباجی نے اسے بطور چوکیدار رکھا ہوا تھا۔ بھگتو ہمارا کُک بھی رہا۔ بھگتو نے گھر کے باہر تَنُور (تندوری) لگا رکھی تھی۔ تندوری لگا رکھی سے مُراد مٹی کا تنور بنا رکھا تھا۔ اور وہ تندوری کے چبوترے پر چڑھ کر بیٹھ جاتا۔ ساتھ کے ساتھ مذاق کیے جاتا، کہاںیاں سنائے جاتا اور ساتھ کے ساتھ روٹیاں تھپتھپاتا جاتا۔ بھگتو گاتا بھی بہت اچھا تھا۔ اگرچہ اس کا گَلہ دیہاتی قسم کا بلند تھا لیکن پھر بھی اس کے سُر نہ ٹوٹتے تھے۔ ایک گانا جو بھگتو اکثر سنایا کرتا تھا۔ مجھے آج بھی یاد ہے اور میں کبھی کبھی گنگناتا بھی ہوں۔ اگرچہ یہ آج تک معلوم نہیں ہوسکا کہ یہ گانا کسی پنجابی فلم کا ہے یا بھگتو اور اس کے دوستوں نے خود بنا رکھا تھا۔ ممکن ہے آج فیس بک کی اس پوسٹ کے بعد کوئی پنجابی فلموں کا شوقین دوست اس راز سے پردہ اُٹھا سکے، بھگتو یہ گانا سنایا کرتا اور اکثر رو پڑتا، اَسّی آں لفنگے تے تلنگے موچی وال دے جیلاں دے عادی اَسّی شوقیں آں دال دے اسی آں لفنگے تے تلنگے موچی وال دے لُٹے سہاگ اَسّی ، لُٹی پھلجھڑیاں کئی واری جیل ویکھی پایاں ہتھ کڑیاں نئیں ہوندے چور جانی! اَجکل ساڈے نال دے اسی آں لفنگے تے تلنگے موچی وال دے ۔۔ ادریس آزاد See More

##############################
https://web.facebook.com/idreesazaad/posts/10216311534727888
سبحان اللہ

##############################
https://web.facebook.com/idreesazaad/posts/10216308915582411
دیکھا جائے تو ہندوستان اور امریکہ میں ہی اصلی جمہوریت ہے۔ کیونکہ اصلی جمہوریت کی یہ نشانی ہے کہ وہاں عام آدمی کی حکومت ہوتی ہے۔ مودی اور ڈونلڈ ٹرمپ سے زیادہ عام آدمی کون ہوگا۔ ان دونوں کی ذہنی سطح اتنی عامیانہ ہے کہ جمہوریت کی حقانیت پر یقین ہونے لگتاہے۔

##############################
https://web.facebook.com/idreesazaad/posts/10216321634140367
ذرا سا زندگی میں مختلف ہوتا ہے اوروں سے جِسے پاگل سمجھ لیتے ہیں ہم، پاگل نہیں ہوتا ادریس آزاد

##############################
https://web.facebook.com/idreesazaad/posts/10216321578018964
غدار اِس کو کہتے ہیں۔

##############################
https://web.facebook.com/idreesazaad/posts/10216334888751724
تیسرا حصہ، ۔۔ دیکھاجائےتو کائنات کی ہرشئے میں ہی کثیف سے لطیف کی طرف سفر کرنے کا رجحان پایا جاتاہے۔ مثلاً پوری کائنات میں جس قدر بھی مادہ موجود ہے، سپیسٹائم فیبرک کی وجہ سے یہ ایک دوسرے کے نزدیک ہونے پر کششِ ثقل کے کنویں (Gravity Well)  یا کششِ ثقل  کے چاہِ خنداں(Gravity Dimple)  میں گرجاتاہے۔ یوں گرنے سے یہ ایک دوسرے میں پیوست ہوکرچھوٹے کنکروں سے بڑےپتھربناتارہتاہے۔ جتنا مادہ ان کے آس پاس آکر چمٹتا ، چپکتا رہےگا، اُن کے مرکز میں دباؤ بڑھتا چلاجائےگا۔ آخرالامریہ مادہ اتنا بڑھ جاتاہے کہ اندرونی دباؤ کی وجہ سے ستارہ پھٹ جاتاہے۔ اور اگرکوئی آبجیکٹ کبھی بھی نہ پھٹے اور یہ دباؤ مسلسل بڑھتارہے تو آخرالامر(الٹی میٹلی)  بلیک ہول بن کر ہی رہتاہے۔  بلیک ہول میں نہ تو کوئی ایٹم ہے اور نہ ہی کسی ایٹم کے بال بچے، یعنی پروٹان ، نیوٹران، الیکٹران، کوارکس، گلیوآنزوغیرہ وغیرہ۔ بلیک ہول میں جو کچھ بھی ہے اُسے مادے کی کسی تعریف کے مطابق بھی مادہ نہیں کہاجاسکتا۔ وہ انرجی ہے۔ فقط توانائی اور توانائی بھی ایسی کہ صرف اورصرف مرتعش  سٹرنگز پر مشتمل۔ الغرض مادے میں اپنے مرکز پر دباؤ ڈالنے کا رجحان پایا جاتاہے۔ یہ رجحان چونکہ آخرالامر مادے کے فنا اورانرجی کی پیدائش کا باعث بنتاہے اس لیے یہ کہنا چنداں غلط نہیں کہ کائنات میں موجود مادے کے اندر کثیف سے لطیف کی طرف سفر کرنے کا رجحان پایاجاتاہے۔ کائنات کی ہرشئے میں یہی رجحان پایا جاتاہے۔ جتنا بھاری بھرکم ایٹم ہےاتنا ہی تابکار ہے۔ یورینیم کا ایٹم کتنا بھاری ہے؟ اس کے مرکزے میں بانوے (92)  پروٹان ہوتے ہیں۔ یہ تو بہت ہی بھاری ایٹم ہوا ۔ کیونکہ ہم جانتے ہیں کہ ہائیڈروجن کا ایٹم سب سے ہلکا ایٹم ہے جس کے مرکزے میں صرف ایک پروٹان ہے۔ اب دونوں میں سے کس کوتوڑنا یا کس کا ٹوٹ جانا آسان ہوگا؟ ظاہر ہے بھاری ایٹم جلدی ٹوٹے گا۔ ایٹم بم کے دوران یورینیم کو توڑدیاجاتاہے۔ اس سے قدرے چھوٹے چھوٹے ایٹم وجود میں آتے ہیں یعنی یورینیم یورینیم نہیں رہتی بلکہ دوالگ قسم کے عناصر(elements) پیدا ہوجاتے ہیں۔ لیکن اس عمل میں تین نیوٹران خارج ہوتے ہیں۔ ان میں سے دوکہیں غائب ہوجاتےہیں یا واپس یورینیم میں جذب ہوجاتےہیں لیکن ایک نیوٹران اگلے کسی ایٹم کو پھاڑنے کے لیے اس کے مرکزے میں کسی بم کی طرح جالگتاہے۔ اس سارے عمل میں ان نیوٹرانوں کی بائینڈنگ انرجی جسے نیوکلیس کے اندر گلیوآنز کہاجاتاہے اتنی زیادہ ہوتی ہے کہ تباہی پھیر دیتی ہے۔ جس زاویے سے بھی دیکھیے کائنات کی ہرشئے میں کثیف سے لطیف کی طرف سفرکرنے کا رجحان موجود ہے۔ چینی کا مالیکیول بہت زیادہ بھاری ہوتاہے اس لیے ہمارے جسم میں داخل ہوتے ہی ،خون میں موجود پانی میں حل ہوکر ٹوٹ جاتاہے۔اس عمل سے جو توانائی پیدا ہوتی ہے وہ ہمیں فوری طورپرحرکت کرنے کے قابل بناتی ہے۔ ہمیں توانائی کی ضرورت ہے لیکن ہائیڈوجن کا ہلکا مالیکیول ہماری یہ ضرورت پوری نہیں کرسکتا۔ ہمیں چینی کا بھاری مالیکیول اس لیے چاہیے تاکہ وہ ہمارے جسم میں جاتے ہی خون میں حل ہوکر ٹوٹے اور انرجی خارج ہو۔ وہی انرجی ہمیں چاہیے۔ اشیائے کائنات کا کثافت  سے لطافت کی طرف یہ سفر فقط مادے تک ہی محدود نہیں۔ انرجی کی جتنی قسمیں ہیں ان میں دیکھیں تو بھاری انرجیاں بھی ہیں اور ہلکی انرجیاں بھی ہیں۔ لیکن انرجیوں کی دنیا میں ہلکے اور بھاری کا لفظ نہیں بولا جاتا ورنہ بہت بڑی بڑی غلطیاں سرزد ہونے لگتی ہیں۔ انرجیوں کے معاملے میں فریکوئنسیوں کا لفظ بولاجاتاہے۔ فریکوئنسی کیا ہے؟ ایک سیکنڈ میں ایک مقام سے گزرنے والی لہروں کی تعداد۔ جیسے پل کے نیچے سے گزرنے والے پانی کی لہریں۔ روشنی کی فریکوئنسی تو بہت زیادہ ہے لیکن روشنی کی شعاعوں کے مختلف رنگ ہیں۔ سات رنگوں کی روشنیوں میں سب سے کم فریکوئنسی سرخ رنگ کی ہے اور سب سے زیادہ فریکوئنسی سبز، نیلی اور نارنجی شعاعوں کی ہے۔روشنی کی شعاعیں بھی ایک دوسرے سے ٹکراتی ہیں۔ اگر روشنی کی دو سرخ شعاعیں مخالف سمت سے آرہی ہوں اور درمیان میں کہیں آپس میں ٹکرا جائیں تو ایک دوسرے کی توانائی جذب کرنے کی وجہ سے وہ سرخ نہیں رہتیں بلکہ زیادہ فریکوئنسی والے کسی رنگ کی شعاع بن جاتی ہیں۔ یہ بالکل ایسے ہے جیسے ایک ہلکی گیند دوسری ہلکی گیند کو دھکا مار کر تیز کرسکتی ہے۔انرجیوں کی دنیا میں بلیک ہول کی اندرونی انرجی تک لطیف ہوجانے کا رجحان پایا جاتاہے۔آئن سٹائن کی فیلڈ اکویشن یا جنرل ریلیٹوٹی والی مساوات میں اس عمل کو آسانی کےساتھ ملاحظہ کیا جاسکتاہے۔ چونکہ کائنات کی ہرشئے میں کثیف سے لطیف کی طرف سفر کرنے کا رجحان ہے اس لیے تھرموڈائنامکس کے تینوں قوانین  اس رجحان کی پیروی کرتے ہیں۔ بطورِ خاص تیسرا قانون۔ جس کے مطابق ایک مادی نظام کا انتشار  (سسٹم کی اینٹروپی)  اُس وقت ایک مستقل مقدار تک پہنچنے کے قریب ہوجاتا ہے جب اس کا  درجہ حرارت صفر کے قریب ہوجاتاہے۔ مطلق صفر پر اینٹروپی،  اُصولی طورپرصفرہوجاتی ہے۔ ان تمام سائنسی حقائق کی مزید تفصیل سے وضاحت کی جاسکتی ہے لیکن یہ فرض کرتے ہوئے کہ ہمارا قاری دورجدید کا قاری ہونے کی وجہ سے ان تصورات سے آگاہ ہے ہم پھر ایک بار محفوظ طریقے پر یہ کہنے میں حق بجانب ہونگے کہ  کائنات میں ایک خاص قسم کی ٹینڈینسی کارفرماہے اور وہ ٹینڈینسی یا رجحان یہ ہے کہ ہرشئے کثیف سے لطیف ہونے کی طرف مائل رہتی ہے۔ لیکن اس سے یہ غلط فہمی ہرگزپیدا نہ ہو کہ کہیں کہیں جو اس کے برعکس نظرآتاہے وہ اس رجحان کے منافی ہے۔ مثلاً جب  سپیس ٹائم کی کسی قوس (Curve)  میں مادہ جمع ہورہاہوتاہے تو کیا ہم کہہ سکتے ہیں کہ یہاں تو مادہ  لطیف سے کثیف ہوتاجارہاہے؟ بالکل بھی نہیں۔ یہ منظر اسی جانب گامزن ہے جو کائنات کا حتمی مطمحِ نظرہے۔ بعینہ ایسا ہی رجحان پہلے انسانی شخصیت اور پھر شخصیت سےذات تک کے سفر میں دیکھاجاسکتاہے۔ نیا پیدا ہونے والا بچہ فقط ایک وجود جسمانی کی شکل میں پیدا ہوتاہے۔ جس کا کوئی نام نہیں، کوئی شناخت نہیں، کوئی پہچان نہیں اور کوئی جوہر نہیں۔ وہ ایسا زندہ وجود ہے جو پرندے کے عرفان تک سے بظاہر محروم دکھائی دیتاہے۔ اس کی اسی محرومی کو دیکھ کر اہل وجودیت نے وجود کو جوہر پر متقدم قرار دیاتھا۔ حالانکہ وہ لمبی عمر پانے کے جِینز لے کر پیدا ہوا اور اِس لیے اس کی جبلت یا اس کا وجدان جانوروں کی جبلت اور ان کے وجدان سے مختلف ہے۔ وہ شناخت کرنے کا وجدان رکھتاہے، جو ایک زیادہ بڑا وجدان ہے۔ وہ معصوم ہے لیکن اس کے پاس ایک ایسا ذریعۂ علم موجود ہے جواُسے سوفیصد یقینی علم فراہم کرتاہے۔ وہ اتنی ننھی سی عمر میں کسی چہرے پر موجود محبت اور نفرت کے فرق کو صاف پہچان لیتاہے اور اس کا فیصلہ سوفیصد درست ہوتاہے۔  ابھی اس کی عقل اپنی کارفرمائیوں پر نہیں اُتری۔ ابھی اس کے علم ِ وجدانی میں عقل کا التباس شامل نہیں ہوا اس لیے عقلی علوم میں ناقص ترین لیکن وجدانی علم میں باکمال ہستی کے طورپر اپنے ہونے کا اظہار کرتاہے۔ لیکن جوں جوں اس کے عقلی علوم کی شمع روشن ہوتی چلی جاتی ہے اس کے وجدانی علم کا دروازہ تنگ ہوتے ہوتے فقط ایک روزن بن کر رہ  جاتاہے۔  لیکن جب ہم اس کے تجربات پر نگاہ ڈالتے ہیں تو حیرت انگیز طورپراس کے ابتدائی بچپن کا تمام عہد کثیف سے لطیف کی طرف سفر کا عہد ہے اور یہ سفر مرتے دم تک جاری رہتاہے یعنی چھوٹا بچہ عقلی جستجو کے اعتبار سے   مادی کائنات میں غرق ہوتاہے۔ وہ کسی اچھے سائنسدان کی طرح ہوتاہے۔ اس کا تجسس یہ ہے کہ چیزوں کو جان لے۔ اس کے لیے  رستوں کے گرد اُگے  پھول اور ان پر اُڑتی تتلیاں کُل توجہ کا مرکز ہیں۔ جوں جوں وہ بڑا ہوتاجاتاہے اپنےگردوپیش سے ماورا ہوتا چلاجاتاہے۔ یہ پھراس کے فقط ایک روزن بھر وجدان کی کارفرمائی ہے۔جوپھیل کر دوبارہ کھلا دروازہ بھی بن سکتاہے اور زیادہ  نہیں بھی پھیل سکتا۔ جاری ادریس آزاد

##############################
https://web.facebook.com/idreesazaad/posts/10216334488101708
حصہ دوم ۔ جب جب کبھی وجدان کو عقلی سطح پر نیچے اُتار کر سمجھنے کی بات کی جاتی ہے تو زیادہ تر مثالیں جانوروں کی زندگیوں سے دی جاتی ہیں۔ اس کی وجہ یہ ہے کہ یہ مثالیں آسان ہوتی ہیں۔ جوں جوں وجدان حیاتِ انسانی میں داخل ہوتا اور مختلف انسانوں کے ساتھ مختلف درجات میں ظاہر ہوتا چلاجاتاہے اس کی مثالیں پیش کرنا مشکل ہوتا جاتاہے۔ کیونکہ اس موقع پر عقل بھی اپنی پوری آب و تاب کے ساتھ حصولِ علم میں ہماری مدد گار ہوچکی ہوتی ہے چنانچہ پیچیدہ انسانی ڈھانچے میں آکر وجدان کی مثالیں عقل سے آلودہ ہوجاتی ہیں۔البتہ عقل کی یہ کوشش فطری اور عین نظریۂ ارتقأ کے اصولوں کے مطابق  ہے کہ وہ ہماری رہنمائی وجدان کے مقابلے میں زیادہ جوش و خروش کے ساتھ کرے، اور کرنے کی کوشش بھی کرتی ہے۔ جس طرح عقل فردِ واحد کے پاس بھی ہوسکتی ہے اور پھر مختلف لوگوں کے گروہ مل کر بھی کسی عقلی نکتے پر تحقیق، اُس کی تصدیق یا غوروفکرکرسکتے ہیں بعینہ اسی طرح وجدان بھی فردِ واحد کے پاس ہوتا ہے تو انفرادی وجدان ہوتاہے لیکن جب معاشرے کا مشترکہ وجدان عمل پیرا ہوتاہے تو سماجی شعورکی صورت ظاہر ہوتاہے۔  کسی بھی سماج کی ثقافت اُسی مشترکہ وجدان کا نتیجہ ہے جو کسی اجتماعِ انسانی  کا اجتماعی الہام تھا۔کسی بھی سماج کا ادب اس سماج  کے مشترکہ وجدان کا سب سے مناسب نمائندہ ہوتاہے۔ادب گویا ایک مسلسل نازل ہوتا ہوا الہام ہے۔ ادب، فوک وزڈم، لوک ورثہ، شاعری، افسانے، ناول، خطوط، انشایے، یہ سب کچھ اور ہرزبان میں، کُل ملاجُلا کر کسی بھی سماج کا مشترکہ وجدان یا الہام ہوتاہے۔ سائنس اور آرٹ کا سب سے بنیادی فرق ہی یہی ہے کہ ادب وجدانی و روحانی  جبکہ سائنس عقلی  و حِسّی سرگرمی ہے۔البتہ ایک اور فرق جو عام طورپر نوٹ نہیں کیا جاتا وہ یہ ہے کہ سائنس چند لوگوں جبکہ آرٹ  پورے سماج کی مشترکہ  کاوش ہے۔دُور ملتان کے کسی گاؤں میں سرائیکی کا عامیانہ سا شعر کہنے والا مزدور بھی سماج کی اس اجتماعی وحی کا حصہ ہے۔ یہ اجتماعی وحی سماج کی اخلاقیات مرتب کرتی ہے اور اسی اخلاقیات کی بنا پر معاشرے آگے بڑھتے یا پیچھے ہٹتے رہتے ہیں۔ دراصل معاشرے کا اجتماعی وجدان کسی باغ  میں پھوٹتے پھول  پودوں جیسا ہے۔معاشرہ  بذاتِ خود ایک زندہ وجود کی مانند ہے، جسے سوشیالوجی کی زبان میں شوشل آرگنزم کہتے ہیں۔ رسولِ اطہرصلی اللہ علیہ واٰلہ وسلم نے بھی سماج  کو وجودِ زندہ قراردیاہے۔بایں ہمہ کسی معاشرے کا ادب اس سماج کی واحد اجتماعی وحی کا نمائندہ ہے۔ یہی وجہ ہے کہ عقل ِ محض سے مرتب کیے گئے نظام ہائے معاشرت ، سماج کے حقیقی نباض نہیں ہوتے۔ ایسے نظاموں کی موجودگی میں فرداپنے مرکزی دھارے سے جدا ہوکر جینے لگتاہے کیونکہ وہ وجودِ زندہ کے،  ایک عضؤ کے طورپر مزید  باقی نہیں رہ پاتا۔وہ محض اپنے ہی وجود کےتحفظ کی تگ و دو میں جُت کر مشترکہ تخلیقی عمل سے دُور ہوتا چلاجاتاہے۔ایسے معاشرے سوسال سے زیادہ قائم نہیں رہ پاتے اور جلد ہی کسی اور طرح کے معاشرے میں تبدیل یا مکمل طورپرمعدوم ہوجاتے ہیں۔مثلاً جمہوریت کوئی تازہ نظام نہیں ہے۔ صدیوں پہلے بھی جمہوریت کے بہت سے تجربات کیے گئے ہیں ۔ پھر یہ خودبخود معدوم ہوئی ۔پھر یہ خودبخودظاہرہوئی۔دراصل بقول اقبال ’’عالمِ مشہودات کی آنکھ اپنی ضروریات کا مشاہدہ کرلیتی ہے‘‘۔چنانچہ جب جہاں جس طرح کی مداخلت درکار ہوتی ہے کائنات کا نظام، خود ہی وہ مداخلت کردیتاہے۔یہی وجہ ہے کہ معاشرے کی مشترکہ وحی یعنی ادب اور اس کی تمام شاخوں کو  دراصل سماج کے جبر کے مترادف سمجھاجاتاہے۔  فلہذا یہ طے ہے کہ وجدان بھی عقل کی طرح فردِ واحد کا الگ اوراجتماع کا الگ الگ ہوسکتاہے۔ لیکن یہ ذریعۂ علم سوفیصد درست علم فراہم کرسکنے کا اہل ہونے کی وجہ سےعقل کے مقابلے میں بہت زیادہ برترہے۔ اقبال نے لکھاہے کہ برگسان کے بقول، ’’وجدان دراصل فکر(عقل) کی ہی ترقی یافتہ شکل ہے‘‘۔ جیسا کہ میں نے پہلے عرض کیا کہ جب وجدان کو سمجھنے کے لیے عقل مثالیں پیش کرنے لگتی ہے تو ہم اپنی آسانی کے لیے زیادہ ترمثالیں جانوروں کی زندگیوں سے لیتے ہیں۔ مثلاً ’’پرندےکاعرفان‘‘ ایک مشہور مثال ہے۔ ہم جانتے ہیں کہ پرندوں کی کئی انواع ایسی ہیں جو ایک براعظم سے دوسرے براعظم تک سفرکرتی ہیں، لیکن وہ کبھی راستہ نہیں بھولتے۔ پرندوں کے اس وجدان پر سائنسدانوں نے حال ہی میں تحقیقات کی ہیں۔ کوانٹم بیالوجی کے ماہرین نے تجربات کے بعد بتایاہے کہ سائبیریا سے امریکہ تک اُڑ کرآنے والے پرندوں کو ’’کوانٹم اِنٹینگلمنٹ‘‘ کے ذریعے راستہ معلوم ہوتارہتاہے۔ ان کی آنکھوں کے کارنیا میں اِنٹینگلڈ فوٹان داخل ہوتے ہیں جو زمین کے مقناطیسی قطب (میگنیٹک پول) کے فوٹانز کے ساتھ اِنٹینگلڈ ہوتے ہیں۔اب چونکہ اِنٹینگلمنٹ میں کوئی خفیہ متغیرات موجود نہیں ہیں اس لیے خود فزکس کا یہ مانناہے کہ دواِنٹینگلڈ پارٹیکلز کے درمیان سپیسٹائم وجود نہیں رکھتا۔ اسے اِنٹینگلمنٹ کی نان لوکیلٹی  (Non locality)  کہاجاتاہے۔ چنانچہ ہم نہایت محفوظ طریقے پر یہ کہہ سکتے ہیں کہ جس چیز کو پرندے کا عرفان یا وجدان کہاجاتاہے وہ دراصل پارٹیکلز کی اِنٹینگلمنٹ ہے اور اِس لیےپرندے کا وجدان بھی سپیسٹائم کے وجود سے ماورا ہے۔ بالفاظ ِ دگر پرندے کے عرفان میں بھی نان لوکل انفارمیشن کارفرماہے۔ کوانٹم بیالوجی کے اِن تجربات سے بہت اُمید کی جاسکتی ہے کہ شاید آنے والے دور کےا نسان وجدان کی ماہیت کو عقلی طورپر کسی حدتک سمجھنے کے قابل ہوجائیں۔ لیکن وجدان کی انسانی قسمیں پھر بھی شاید دیر تک کسی کی سمجھ میں نہ آئیں۔ اس کی وجہ یہ ہے کہ انسانی وجدان درجات میں ان گنت اور بتدریج اُوپر کو اُٹھتاہوا یا یوں کہیے کہ کثیف سے لطیف کی طرف سفر کرتاہوا پایا جاتاہے۔ ایک نبی کی وحی کو سمجھنا کس قسم کی سائنس کے بس میں ہوگا یہ کہنا فقط کوانٹم بیالوجی کے تجربات کی رُو سے ابھی بے پناہ مشکل ہے۔ (جاری) ادریس آزاد

##############################
https://web.facebook.com/idreesazaad/posts/10216361556658405
افسوس کہ اس تاریخی موقع پر پاکستان غیر حاضر ہے۔

##############################
https://web.facebook.com/idreesazaad/posts/10216352806999669
لمحۂ موجود ۔۔۔۔ وہ ایک لمحہ جو آئینہ تھا بدل گیا ہے وہ ڈھل گیا ہے میں اپنے عکاس سے نہ پوچھوں،  تو کس سے پوچھوں؟ کہاں گیا وہ خزانۂ زندگی  جسے وقت کہہ سکیں ہم؟ کہاں گیا وہ زمانہ ٔ عارضی  جسے آج سہہ سکیں ہم جو سہہ لیا وہ گزر گیا ہے جو آرہا ہے وہ آنے والا کبھی نہ آئے تو کیا کرینگے؟ بس ایک صورت بچی ہے یعنی یہ لمحۂ وقت جو ابھی بھی گزررہا ہے یہ مرررہا ہے اِسے بچا لیں یہ ایک پَل جو عظیم تر ہے زمانِ ماضی کی کلفتوں سے اِسے نکالیں ہم اپنے حال اور بس  فقط حال کو سنبھالیں ادریس آزاد

##############################
https://web.facebook.com/idreesazaad/posts/10216467266941096
اِنٹینگلمنٹ ۔۔۔۔۔۔ ہم دونوں بھی دو ذرّے ہیں دو ذرّے جو اِن ٹینگلڈ ہیں ہم دونوں بھی اک دوجے کے ساتھ جُڑے ہیں بوہر کی اِن ٹینگلمنٹ میں جزُو کا کوئی نام نہیں ہے کُل ہی کُل ہے یعنی سارے دِل ہی دِل ہیں دِل ہی دِل جو اِک دُوجے کے ساتھ جُڑے ہیں دل ہی دل جو اِک دوجے کے ساتھ دھڑکنے کے وعدے پر قرنوں قرنوں جی سکتے ہیں سچے وقتوں کی کچھ سچی باتیں ہیں یہ جو ذرّے اِنٹینگلڈ ہوں تو اُن کی رُوحیں جُڑجاتی ہیں اُن پروقت جواں رہتاہے لاکھوں اربوں نوری سال کی دُوری پر بھی دونوں اِک دوجے کو ایسے چھوسکتے ہیں جیسے میں کمرے میں بیٹھا تم کو یہاں سے چھُو سکتاہوں ہم اِنٹینگلڈ پارٹیکل ہیں دوذرّے اِن ٹینگلڈ ہوں تو اِک ذرّےپر جو بیتے گی دوجے پر بھی وہ بیتے گی اب میں جیسا سوچ رہاہوں تم بھی ویسا سوچ رہی ہو ایسے جڑواں دِل ہوجائیں رستے، منزل ہوجاتے ہیں لمحے خود میں کھوجاتےہیں وقت، سفر، رفتار ندارد در دارد، دیوار ندارد لوگ تو جسموں میں رہتے ہیں کتنی قِسموں میں رہتے ہیں یہ سب ایسے جُڑسکتے ہیں جب چاہیں سب مُڑ سکتے ہیں جیسے ’’تم ہو‘‘ جیسے ’’میں ہوں‘‘ لیکن ہم دونوں دو ہوکر پھر بھی ایک گِنے جاتے ہیں ہم اِنٹینگلڈ پارٹیکل ہیں ادریس آزاد

##############################
https://web.facebook.com/idreesazaad/posts/10216491827275089
میری، ایک پینتیس سال پرانی نظم، جب نظمیں پابند ہوا کرتی تھیں :) ۔۔۔۔۔۔۔۔ پیڑ بےچین تھے، لرزتے تھے چاندنی جھیل میں پریشاں تھی شاخ در شاخ تھرتھراہٹ تھی رات دو چار پَل کی مہماں تھی ہاتھ شبنم سے دھو رہے تھے گلاب گُل پہ آب ِ طہور رکھا تھا قمقمے پَتّیوں پہ روشن تھے قطرے قطرے پہ نور رکھا تھا میں کھڑا تھا سحر کے سرہانے اور ترا انتظار کرتا تھا ایسے سمجھو بعینہ جیسے پنکھ جگنو سے پیار کرتا تھا تیرے آنے سے پہلے بادِ نسیم ہولے ہولے سے میرے پاس آئی مجھ سے بولی، گلوں کے شیدائی! دیکھ تو! صبحِ بے لباس آئی میں نے ہنستے ہوئے جواب دیا صبح آئے یا چاندنی آئے میرے دِل کو کوئی قرار نہیں میری جب تک نہ زندگی آئے جھیل نے اضطراب سے پوچھا کون سی زندگی کو تکتے ہو وہ جواں سال شوخ دوشیزہ؟ ہرگھڑی جس کے بِن بلکتے ہو تیرا قلب و نظر ہے آلودہ پہلے مٹی سے خود کو دور کرو خاک پر رہ کے دیویوں کی طلب پہلے اپنی نظر کو نُور کرو جھیل کی بات سن کے میں بولا سچ کہا تو نے اے حسینۂ آب مجھ کو دیوی کا انتظار نہیں میں نہیں پڑھتا دیویوں کی کتاب وہ تو اِک آدمی کی بیٹی ہے میرے سنگ اِس زمیں پہ رہتی ہے جس کے آنے سے ہے بہار مری جس پہ دیوانگی نثار مری ۔۔۔۔۔۔۔۔۔۔۔۔۔۔۔۔۔ ادریس آزاد ۱۹۸۵

##############################
https://web.facebook.com/idreesazaad/posts/10216493623920004
قطر کے سفر کی چند تصویریں۔

##############################
https://web.facebook.com/idreesazaad/posts/10216508683216477
فلسفے کو یہ حق حاصل ہے کہ وہ سائنس پر حکم لگائے لیکن سائنس کو یہ حق حاصل نہیں ہے کہ وہ فلسفے پر حکم لگائے۔ سائنس کے طلبہ اس وقت برافروختہ ہوجاتے ہیں جب فلسفے کے طلبہ ان کے مدلولات اور مفروضہ کلیات پر اپنے اشکالات کا اظہارکرتے ہیں۔ معلوم ہوتاہے مذہب و فلسفہ کے درمیان پایا جانے والا قدیم نزاع  اب سائنس اور فلسفہ کے درمیان بھی شروع ہوچکاہے۔ متکبر سائنس فلسفہ پر بھی حکم لگانے سے باز نہیں آتی جس کی اُسے اجازت نہیں ہے کیونکہ سائنس کی فطرت میں فقط مادی کائنات کا مطالعہ شامل ہے چنانچہ وہ خود سے بڑے علمی پراجیکٹ پر حکم کیسے لگاسکتی ہے؟ اس کے برعکس فلسفے نے ہمیشہ سائنس پر حکم لگایا ہے اور قدیم سائنسدانوں کے قبلے درست کرنے سے لے کر آج تک سائنس اور سائنسدانوں کی رہنمائی کرتا آیا ہے۔ سائنس کے طالب علم کا موجودہ رویہ خصوصاً فلسفیانہ ڈسکورس کے خلاف بالکل اس مذہبی نوجوان جیسا ہے جواپنے مسلک کے خلاف کوئی بات سن کر بھڑک اُٹھتاہے۔ سائنس کے طالب علم میں سختی، درشتی، بدتمیزی، تشدد اور مردم بیزاری کا رویہ قابلِ غورہے۔ پیٹرہیری سن کے بقول ایک زمانہ تھا جب سائنس اپنے طالب علموں کی اخلاقی رہنمائی بھی کیا کرتی تھی۔ وہ کائنات میں سچائی کی تلاش کا کام کرتی تھی نہ کہ اپنے طالب علم کے اندر کے سڑے اورگلے ہوئے ری ایکشنری رویے کو تسکین دینے کاکام۔ ادریس آزاد

##############################
https://web.facebook.com/idreesazaad/posts/10216520523952488
حکمت اور ذہانت میں فرق ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ ایک اہم فرق کی طرف ہماری توجہ بہت کم جاتی ہے اوروہ ہے ذہانت اور حکمت کا فرق۔ ذہین شخص کو انگریزی میں اِنٹیلیجنٹ اور بہت زیادہ ذہین شخص کو انگریزی میں جینئس کہتے ہیں۔ اِسی طرح حکیم یعنی حکمت کے مالک شخص کو انگریزی میں ’’وائز‘‘ جبکہ حکمت کو وِزڈم کہتے ہیں۔ حکمت عربی کا لفظ ہے۔ اس کے لیے اردو میں ایک اورلفظ ’’دانائی‘‘ بھی استعمال ہوتاہے۔ اسی طرح حکیم کے مترادف ’’دانا‘‘ کا لفظ استعمال ہوتاہے۔ اب نوٹ کرنے والا خاص فرق کیا ہے؟ ذہانت یا بہت زیادہ ذہانت یعنی جینئس ہونا خالصتاً عقلی سرگرمی کی بدولت ہے جبکہ حکمت یا دانائی صرف عقلی سرگرمی نہیں بلکہ اس میں ایک خاص قسم کی وجدانی رہنمائی بھی شامل ہے۔ یہی وجہ ہے کہ حکمت ہو یا دانائی اس میں ’’شَر‘‘ کو مطلق دخل نہیں۔ کوئی بھی کسی حکمت والے شخص کے بارے میں یہ نہیں سوچتا کہ وہ برائی کے لیے اپنی ذہانت کو استعمال کرسکتاہے۔ اردو میں تو یہ بات اور بھی نمایاں ہے۔ ہم کبھی نہیں سوچ سکتے کہ ایک ’’دانا‘‘ شخص بُرا منصوبہ یعنی برائی پر مشتمل منصوبہ بناسکتاہے۔ اس کے برعکس ایک جینئس شخص اِیوَل جینئس بھی ہوسکتاہے یعنی وہ بُرائی کا منصوبہ بناسکتاہے۔ دنیاکے بہترین جاسوسی کے اداروں کے اہلکار اس کی مثال ہیں۔ دنیا میں اِیول جینئس لوگوں کی کمی نہیں اس لیے میں اس قسم کی ذہانت کو مزید وضاحت سے بیان کرنا موقوف کرتاہوں۔ لیکن وہ دوسری قسم، جسے میں نے حکمت، دانائی یا وزڈم کے الفاظ سے پکارا ہے، اپنی نوعیت کے اعتبار سے اعلیٰ انسانی خصلت ہے۔ ایک ایسی خصلت جس کی تدوین میں کسی طرح کی کچھ خاص رُوحانیت کو دخل ہے۔ غالباً اسلامی زبان میں اسے فراستِ مؤمن بھی کہاجاتاہے۔ یہ وہی فراستِ مؤمن ہے جس کے دلدادہ علامہ عنایت اللہ المشرقی ہوا کرتے تھے۔ اس میں کچھ شک نہیں کہ ایک خاص ماحول اور تربیت کو دانائی کی تشکیل میں بہت دخل ہے لیکن پھر اِسی ’’ماحول اور تربیت‘‘ کے اجزأ میں سے ہی ’’غم اور مسلسل غم‘‘ سب سے انمول جزو ہے اور جس کا لازمی نتیجہ ’’صبر‘‘ جیسا ثمر ہے، اس پر مستزاد جس کا قطعی کوئی تعلق کیمیل ری ایکشنز والے ’’غم‘‘ سے نہیں، یہی وہ روحانیت ہے، جو اس کا محرّک ہے۔ یہ ایک تسلسل کا نام ہے جو دانائی کی تشکیل میں بنیادی کردار ادا کرتاہے یعنی یہ غم یا دیگر جذبات کی شدت کے مقابلے میں صبر کی نعمت سے مالامال ہوجانا، یہ ایک تسلسل اور تواتر کا نام ہے۔ ایک مسلسل ہوتا ہوا تجربہ، ہمیشہ کے لیے، تادم ِ آخر۔ اس کے علاوہ بھی کچھ روحانی اجزأ حکمت یا دانائی کی تعمیر و تشکیل میں لازم ہیں، جن میں ملامت نہایت اہم ہے، جس پر کسی اور وقت بات کرینگے۔ البتہ اس حقیقت سے انکار کیسے ممکن ہے کہ عقل کا بھی اس طرح کی اعلیٰ فطانت یعنی وزڈم یا دانائی کی ساخت میں خاصا بنیادی کردار ہے۔ الغرض حکمت ایسی ذہانت ہے جس میں خیر تو ہے لیکن شر نہیں، جس میں ٹھہراؤ ہے شور نہیں، جس میں صبر ہے زور نہیں۔ جو بالآخر سب سے درست فیصلہ کرنے کی انسانی صلاحیت ہے۔ قران نے بھی فرمایا، من یؤتِ الحکمۃ فقد اوتی خیراً کثیرا جس کو حکمت عطاکردی گئی پس اسے خیر کثیر عطا کردی گئی اگرہم اس آیت کو استخراجی مقدمہ بنادیں تو کچھ یوں بنے گا، انااعطنٰک الکوثر ہم نے تجھے خیر کثیر عطا کی من یؤتِ الحکمۃ فقد اوتی خیراً کثیرا جس کو حکمت عطاکردی گئی پس اسے خیر کثیر عطا کردی گئی ۔۔ استنتاج: انّا اعطینٰک الحکمۃ ہم نے تجھے حکمت عطاکی اگر کسی معاشرے میں ذہانت بڑھ جائے لیکن حکمت کم ہوجائے تو وہ معاشرہ مادی اعتبار سے تمدن کے عروج کو چھونے لگتاہے لیکن تاریخ میں زندہ نہیں رہ سکتا۔ اس کے برعکس اگر کسی معاشرے میں حکمت فزوں تر ہو بمقابلہ ذہانت کے تو اس معاشرے کو تاریخی سطح کی بالادستی حاصل رہتی ہے اوراس قوم کا جسدِ لافانی دائمی دبدبے اور شان و شوکت کی خلعت زیبِ تن رکھتاہے۔ قدیم یونانی معاشرہ اس کی ایک مثال کے طور پر پیش کیاجاسکتاہے۔ ادریس آزاد

##############################
https://web.facebook.com/idreesazaad/posts/10216532590014132
’’میری چوائس فقط چوائس نہیں ہوتی بلکہ میری چوائس کلیۃً اس بات کا اظہار ہوتی ہے کہ میں انسانوں کو کس طرح کا دیکھنا چاہتاہوں۔ میں جیسا اپنے لیے انتخاب کرتاہوں دراصل میں یہ کہہ رہاہوتا کہ انسانوں کو اس طرح کا ہونا چاہیے۔ اور اس طرح اپنے آپ کو تعمیر کرتے ہوئے، اپنے آپ کو ڈیزائن کرتے ہوئے دراصل میں انسانیت کو تعمیر کررہاہوتاہوں اور انسانیت کو ڈیزائن کررہاہوتاہوں۔ چنانچہ مجھے اس طرح سے عمل کرنا پڑتاہے جیسے ہرکوئی مجھے دیکھ رہاہے اور اُن کی نظروں سے بھاگ نکلنے کا میرے پاس کوئی راستہ نہیں ہے‘‘ (مفہوم) سارتر

##############################
https://web.facebook.com/idreesazaad/posts/10216539415104755
اُسے احساس ہونا چاہیے تھا کہ بچے کو کھلونا چاہیے تھا لحد کا تجربہ کرنے سے پہلے مجھے مٹی پہ سونا چاہیے تھا نہ ہوتی بند اُس کی حرکت قلب اُسے جی بھر کے رونا چاہیے تھا سَروں کی فصل اور اتنا خسارہ؟ جنوں کا بیج بونا چاہیے تھا ادریس آزاد

##############################
https://web.facebook.com/idreesazaad/posts/10216550033570210
محمڈن تھیوری آف ایولیوشن ۔۔ ایک بات قابلِ غور ہے کہ جاحظ نے نویں صدی عیسوی میں لکھا کہ کسی نوع کے وہ افراد جو بدلتے ماحول کا مقابلہ نہیں کرسکتے فنا ہوجاتے ہیں لیکن اُس نوع کے وہ افراد جو بدلتے ہوئے حالات میں بھی رہ لیتے ہیں اگلی نسلوں میں اپنی خصوصیات منتقل کردیتے ہیں۔ چنانچہ اس عمل سے نئی نئی انواع پیدا ہوتی ہیں۔ جاحظ کے بعد فارابی، ابن العربی، ابن سینا، رومی،  ابن مسکویہ، البیرونی، ابنِ خلدون اور کئی دیگر مسلمان فلسفیوں اور صوفیوں کے ہاں انواع کے مبدأ اورنظریۂ ارتقا پر طویل گفتگوئیں ملتی ہیں۔  ڈارون نے 1859 میں جب اپنی مشہور کتاب ’’انواع کا مبدأ‘‘ پیش کی تو یورپ میں اس پر بہت لے دے ہوئی۔ انیسویں صدی کی ساٹھ کی دہائی کو ’’ڈارون کیٹاسٹرافی‘‘ کے نام سے یاد کیا جاتاہے۔ 1860 میں آکسفورڈ یونیورسٹی میں ایک بہت بڑا، تاریخی مناظرہ بھی منعقد ہوا جس میں ڈارون کے حامی نہ ہونے کے برابر جبکہ مخالفین ہزاروں کی تعداد میں جمع تھے۔ اسی مناظرے یا اس جلسے میں جان ولیم ڈریپرنامی ایک سائنسدان نے ایک پیپر اِسی موضوع پر پیش کیا تھا۔ دلچسپ امر یہ ہے کہ اسی ڈریپر نے اپنی کتاب ’’مذہب اور سائنس کے مابین تنازعہ کی تاریخ‘‘ میں نظریۂ ارتقا کو ’’محمڈن تھیوری آف ایولیوشن‘‘ کا نام دیا ہے۔  ادریس آزاد

##############################
https://web.facebook.com/idreesazaad/posts/10216557777403801
دعائے حضرت موسیٰ علیہ السلام کی وسعت ۔۔ ادیب عصر مولانا سید علی اختر رضوی شعور گوپال پوری ۔۔ قرآن آسمان کا زمین سے رابطہ ہے اور دعا زمین کا آسمان سے ارتباط ہے، وہ قوس نزولی ہے تو یہ قوس صعودی۔ انسان کی آرزوئیں بے حد ہیں۔ اور حد نہ ہونے ہی کی وجہ سے اس میں افراط و تفریط کے اندیشے ہیں، دعاسے انسان کی آرزوئیں نفسیاتی اعتبار سے اپنے اعتدال پر رہتی ہیں۔ قرآن میں انبیاء اور خاصان خدا کی دعائیں جا بجا مذکور ہیں۔ آدم کی دعا، نوح کی دعا، ابراہیم کی دعا، موسیٰ کی دعا، ایوب اور یوسف کی دعا... ان دعاؤں پر تدبر کرنے سے معیار زندگی، مقصد زندگی اور منشائے پروردگار کا پتہ چلتا ہے، قرآن میں جہاں جہاں بھی انبیاء کی دعائیں بیان کی گئی ہیں، ان پر غور کیا جائے تو زندگی و بندگی کے آبدار موتی ہاتھ آئیں گے۔ حضرت موسیٰ ایک قبطی کو قتل کرکے مدائن کی طرف خائف و ہراساں بھاگے، سفر کی صعوبت برداشت کرکے آبادی کے باہر ایک کنویں کے قریب پہونچے، شام کا وقت تھا لوگ پانی بھر رہے تھے ، اسی بھیڑ سے الگ دو لڑکیاں اپنے جانوروں کو لئے کھڑی تھیں کہ بھیڑ چھنٹے تو اپنے جانوروں کو پانی پلائیں اور ضرورت کا پانی حاصل کریں، بھوک کی وجہ سے موسیٰ کی طاقت جواب دے رہی تھی، لیکن ان لڑکیوں کی پریشانی دیکھ کر مدد کرنے پر آمادہ ہو گئے۔ انھوں نے خدمت خلق ،خالصة لوجہ اللہ کی تھی، کسی اجرت کی توقع کیا ہو سکتی تھی، بہر حال انھوں نے ان لڑکیوں کی مدد کر دی اور ایک سائے میں جاکر بھوک سے نڈھال بیٹھ گئے، ایسے میں دعا کی: "رب ان لما انزلت الیّ من خیر فقیر"۔ میرے پروردگار! اس وقت تیری بارگاہ سے جو بھی خیر اور بھلائی میرے لئے نازل ہوجائے میں اس کا محتاج ہوں۔ حضرت موسیٰ نے ایک نیک کام ، خالصة لوجہ اللہ کیا تھا، حدیثوں میں ہے کہ کوئی حسنہ بجا لانے کے بعد دعا مانگنی چاہئے، اس لئے کہ رضائے خداوندی کے امکانات واضح ہوتے ہیں، آسمان کے دروازے کھل جاتے ہیں حضرت موسیٰ کو اس وقت کھانے کی ضرورت تھی کیونکہ وہ بھوکے تھے۔ لیکن حضرت موسیٰ نے اپنی دعا میں وسعت اور احتیاط پیدا کی۔ خدایا! تو میرا پروردگار ہے، میری ساری ضرورتوں کو جانتا ہے، تو یہ بھی جانتا ہے کہ میرے حق میں کیا بھلا ہے اور کیا براہے۔ تو اچھی طرح جانتا ہے کہ اس وقت میں محتاج اور فقیر ہوں، اس طرح انھوں نے بارگاہ خداوندی میں اپنی خودسپردگی کا بھی مظاہرہ فرما دیا۔ انسانی فطرت ہے کہ جو ضرورت زیادہ پریشان کن ہو صرف اس کی طرف اس کا دھیان ہوتا ہے۔ پریشانی کی وجہ سے دوسری ضرورتیں اس کے قلب و دماغ سے اوجھل ہو جاتی ہیں۔ چاہے وہ اس متذکرہ ضرورت سے زیادہ اہم ہو۔ جس وقت حضرت موسیٰ اپنے خدا سے دعا کر رہے تھے اس وقت انھیں بہت سی ضرورتیں لاحق تھیں۔ بھوک سب سے زیادہ پریشان کن ضرورت تھی۔ وہ حکومت فرعون کا ایک جرم کرکے بھاگے تھے ''ولھم علیّ ذنب'' اس لئے انھیں پناہ کی ضرورت تھی۔ وہ غریب اور مسافر تھے، اس لئے ایک مسکن کی ضرورت تھی۔ ان کی زندگی تنہائی کا کرب جھیل رہی تھی اس لئے رفیقۂ حیات کی ضرورت تھی۔ حضرت موسیٰ نے اپنی دعا میں وسعت پیدا کی تو خدا نے ان کی مجموعی ضرورت کا خیال رکھا۔ انھیں پناہ بھی دی، مسکن بھی دیا، رفیقۂ حیات بھی دی اور آئندہ میدان عمل میں جولانی کے لئے حضرت شعیب علیہ السلام جیسی معصوم سرپرستی بھی عطا کر دی جن کی تبلیغی جد و جہد کا تذکرہ سورہ اعراف ٨٥ سے ٩٣ میں مذکور ہے۔ دعا کی اسی وسعت و جامعیت کی وجہ سے خدا نے موسیٰ کی اس تمنا کو قرآن جیسی ابد آثار قانونی کتاب میں جگہ دیدی ہے۔

##############################
https://web.facebook.com/idreesazaad/posts/10216561567138542
ادریس بھائی بڑی اچھی کاوش

##############################
https://www.facebook.com/idreesazaad/posts/10216734915752149
جہاں تصویر بنوانے کی خاطر لوگ آتے تھے وہاں پس منظرِ تصویر جو دیوار تھی، میں تھا ادریس آزاد

##############################
https://www.facebook.com/idreesazaad/posts/10216731561028283
استادِ محترم جناب ِ جلیل عالی کی نظم جو اس مؤقف کو واضح کردیتی ہے کہ وجدان ایک ایسی حقیقت ہے جسے عقل کے زوراستدلال پر ثابت تو نہیں کیا جاسکتا لیکن عقل کے زوراستدلال پر اس کی موجودگی کا رد بھی نہیں کیا جاسکتا،  کیونکہ وہ اپنا آپ بزوزِ وجود منواتاہے۔ ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ اندر کی گواہی ۔۔۔ میرے ہونٹوں پہ ٹھہری اور سی اک مسکراہٹ پڑھ نہیں پائے! بس اپنے زعم میں اپنے دلائل پر مری خاموشیوں کو لاجوابیت سمجھ کر جیت کے احساس سے خوش ہو رہے ہو تم کو کیا معلوم اس موضوع پر کیا کیا مدلل گفتگوئیں کر چکا ہوں میں مگر پیارے مرے اندر لسانی منطقوں کی قید سے آزاد کوئی مطمئن ہوتا نہیں کہتا ہے سرگوشی میں "یارا! بات بن پائی نہیں" سوچو ذرا جو متفق ہوتا نہیں مجھ سے تمہاری سرسری باتوں سے گھائل ہو سکے کیسے! وہ قائل ہو سکے کیسے! جلیل عالی

##############################
https://www.facebook.com/idreesazaad/posts/10216745240050250
اجمال تیرے خطاب میں تھا ۔۔۔واہ سر

##############################
https://www.facebook.com/idreesazaad/posts/10216734915752149
جہاں تصویر بنوانے کی خاطر لوگ آتے تھے وہاں پس منظرِ تصویر جو دیوار تھی، میں تھا ادریس آزاد

##############################
https://www.facebook.com/idreesazaad/posts/10216745957628189
حضرت ابوبکرصدیق رضی اللہ تعالیٰ عنہ کے پہلے خطبے سے اقتباس۔ ’’آج سے میں تمہارا حکمران ہوں۔ اگرچہ تم میں سب سے قابل تو نہیں ہوں۔ اگر میں شریعت کے مطابق عمل کروں تو تم میری مدد کرو! اور میرا ہاتھ بٹاؤ! اگر شریعت کے خلاف جاؤں، مجھے روکو! اور میری اصلاح کرو! کیونکہ حق ہی میں ہدایت و ایمان ہے۔ باطل سے بچو! کیونکہ باطل ظلالت و منافقت کا سرچشمہ ہے۔ تم میں سے زیادہ کمزورمیری نظروں میں  سب سے زیادہ  قوی ہوگا جب تک کہ میں اس کی شکایت کو رفع نہ کردوں۔ تم میں  سب سے زیادہ قوی میری نظروں میں سب سے زیادہ کمزور ہوگا تا آنکہ میں اس سے وہ حق چھین نہ لوں جو اس نے غیر کا غصب کیا ہے۔ جو اللہ کی راہ میں جہاد کو ترک کرےگا۔ خدا اسے ذلیل کردے گا۔ تم میری اطاعت کرو! لیکن اس وقت تک ، جب تک کہ میں خدا اوررسول کی اطاعت کرتارہوں۔ جس معاملہ میں خدا اورپیغمبر صلی اللہ علیہ وسلم کی اطاعت سے انحراف کروں، تم میری اطاعت ترک کردو!‘‘
