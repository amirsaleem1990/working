
##############################
https://web.facebook.com/idreesazaad/posts/10215180356089129?comment_tracking=%7B%22tn%22%3A%22O%22%7D
’’میں نے یہ خیال نیٹشے سے نہیں لیا بلکہ تصوف کا ’’انسانِ کامل‘‘ آج سے بیس سال قبل میرے پیشِ نظر رہاہے۔ انگریزوں کو اپنے ایک ہم وطن فلسفی الیگزینڈر کے خیالات کا مطالعہ کرنا چاہیے لیکن ہم دونوں میں فرق یہ ہے کہ الیگزینڈر کے خیال میں حقیقتِ منتظَر ایک خدائے ممکن الوجود کی شکل میں جلوہ گر ہوگی لیکن میرا خیال ہے کہ شانِ الٰہی ایک برترانسان کے قالب میں جلوہ گر ہوکر رہے گی‘‘ علامہ اقبال

##############################
https://web.facebook.com/idreesazaad/posts/10215204898462673?comment_tracking=%7B%22tn%22%3A%22O%22%7D
وہ قحطِ اعتبارِ وفا ہے کہ ہم بھی آج یاروں کے دَم کیے ہوئے پانی سے ڈر گئے رحمان حفیظ

##############################
https://web.facebook.com/idreesazaad/posts/10215223723253281?comment_tracking=%7B%22tn%22%3A%22O%22%7D
18 اپریل، 1955، آئن سٹائن کو پرنسٹن ہاسپٹل  لایا گیا۔ ڈاکٹروں نے سرجری کا مشورہ دیا اور امکان ظاہر کیا کہ ’’آپ ٹھیک ہوجائینگے‘‘۔ لیکن آئن سٹائن نے سرجری سے ا...نکار کردیا اور کہا، "It is tasteless to prolong life artificially.I have done my share; it is time to go. I will do it elegantly." See More

##############################
https://www.facebook.com/idreesazaad/posts/10215236480612207?comment_tracking=%7B%22tn%22%3A%22O%22%7D
دِل کا دروازہ کھُلا دیکھ کے آنے والے مُنہ اُٹھائے یونہی اَندر ہی چلے آتے ہیں :) ادریس آزاد

##############################
https://web.facebook.com/idreesazaad/posts/10215269685682313?comment_tracking=%7B%22tn%22%3A%22O%22%7D
اِس کا مطلب آگ لگی ہی نہیں تھی۔ اگر سچ مُچ لگی ہوتی تو بجھانے والے سارے ہوتے۔ کون زندہ جل جانا چاہتاہے؟ کوئی بھی نہیں۔

##############################
https://web.facebook.com/idreesazaad/posts/10215269365514309?comment_tracking=%7B%22tn%22%3A%22O%22%7D
خُلد میں رہ ہی کیا گیا ہوگا جس گھڑی ہم وہاں سے اُترے ہیں ادریس آزاد

##############################
https://web.facebook.com/idreesazaad/posts/10215283360504175?comment_tracking=%7B%22tn%22%3A%22O%22%7D
یہ دِل کے ساتھ سَر بھی مانگتی ہے محبت کی یہی زور آوری ہے جو ہم نے ہنستے ہنستے جان دی ہے سُنا ہے زندگی آگے کھڑی ہے مرا دروازہ کب کا مرگیاہے تری دیوار کیسے جی رہی ہے؟ ابھی سے آپ تو گبھرا گئے ہیں ابھی میری کہانی اور بھی ہے مری اوقات پر ہنستی تھی،اور اب مری ہر بات پر ہنسنے لگی ہے مجھے تو، عشق لگتا تھا، کہ ہوگا مگر کچھ لوگ کہتے ہیں پری ہے یہ اردو شاعری کا شوق گویا مری مظلوم ماں کی خودکشی ہے اُسے کہنا یہ فنکاروں کی محفل کہانی کار کے دم سے جمی ہے ارے! اتنا تو ہم بھی مانتے ہیں محبت آپ کو کچھ کم سہی، ہے یہ دِل کرنے لگا ہے رقص ِ رومیؒ تری باتیں نہیں ہیں بانسری ہے بدن میں تتلیاں اُڑنے لگی ہیں یہ نچلا ہونٹ تیرا پنکھڑی ہے بس اب کی بار پکّا فیصلہ ہے ہماری یہ محبت آخری ہے محبت ہے مجھے، اُس نے بتایا مرا محبوب اللہ کا ولی ہے جہاں تک اُس کی آنکھیں دیکھتی ہیں وہاں تک روشنی ہی روشنی ہے تمہارا ہاتھ چھونے کی تمنّا؟ بہت ہےپَر مروت میں دبی ہے وہی تم ہو مگر میں ڈررہاہوں تمہاری مسکراہٹ اجنبی ہے چٹانیں رُوئی بن کر اُڑ رہی ہیں یہی، لگتاہے محشر کی گھڑی ہے پلٹنا پڑگیا ہے، راستے میں قیامت بے حجابانہ کھڑی ہے لگاتی ہے وہ جب ہاتھوں پہ مہندی گلابوں پر چنبیلی کاڑھتی ہے ادریس آزاد

##############################
https://web.facebook.com/idreesazaad/posts/10215334363339214?comment_tracking=%7B%22tn%22%3A%22O%22%7D
تخلیق کی مثال چمن میں اُگنے والے پیڑوں، پودوں، پتوں، شاخوں اور پھولوں کی سی ہے، جبکہ تنقید کی مثال چمن کے مالی کی سی ہے۔ مالی پودوں کو پانی دیتا، اُن کے حشووزوائد کو کاٹتا، تراشتا اور حاصل ہونے والے پھل کو سمیٹتاہے۔ مالی دو مختلف شاخوں کے درمیان قلم کاری کرکے نئی نئی نسلیں پیدا کرسکتاہے لیکن نئی نسل کی کسی شاخ پر اُگنے والے پھول کو اُگنے سے روک نہیں سکتا۔ جیسے درخت اور اس کی شاخیں اپنے مالی کے عمل سے بےنیاز ہوکر اپنا سفرنَمو جاری رکھتی ہیں بالکل ویسے ہی تخلیق بھی تنقید سے ماوراہے۔ تنقید کے خوف سے وجود میں آنے والی تخلیق، پوری طرح سےتخلیق کہلانے کی حقدار نہیں ہے۔ تخلیق جس آزادی کی طلبگار ہے وہ تنقید کی موجودگی میں ممکن نہیں۔ ایک درخت کی کسی شاخ پر آزادی کے ساتھ پھوٹنے والی نئی کونپل کی طرح تخلیق اپنے وقت، مقام اور مواد کے لیے کسی کی محتاج نہیں۔  الغرض تنقید کو کوئی حق نہیں کہ تخلیق کار کی تخلیقی آزادی پر قدغن لگائے۔ تنقید کا کام ہے پہلے سے موجود تخلیقات پر بات کرنا اور مختلف تخلیقات میں باہمی ربط و افتراق ڈھونڈنا۔ اس تلاش میں اگر وہ ایک نیا پودا پیدا کرنے میں کامیاب ہوجاتی ہے تو اُس لمحے تنقید خود تنقید نہیں رہتی، تخلیق بن جاتی ہے۔ ادریس آزاد

##############################
https://web.facebook.com/idreesazaad/posts/10215354276717036?comment_tracking=%7B%22tn%22%3A%22O%22%7D
’’نصف جیون یہ سنتے بِیت جاتاہے کہ ابھی عمر نہیں تمہاری اور باقی نصف یہ سنتے کہ اب عمر نہیں تمہاری‘‘ منورہ حیدر

##############################
https://web.facebook.com/idreesazaad/posts/10215369820225614?comment_tracking=%7B%22tn%22%3A%22O%22%7D
واہ کیا زبردست آرٹ ھے .💖

##############################
https://web.facebook.com/idreesazaad/posts/10215369629700851?comment_tracking=%7B%22tn%22%3A%22O%22%7D
زباں پہ اُس کی مرے حسبِ حال واقعہ ہے عجیب بات ہوئی ہے، کمال واقعہ ہے یہ ایک ساتھ حقیقت تو ہونہیں سکتے فراق واقعہ ہے یا وصال واقعہ ہے؟ نہ ٹُوٹ ٹُوٹ کے گرتے قدم قدم پہ گلاب زمیں پہ میرے ستارے کی چال واقعہ ہے یہ اور بات، یہ کون و مکاں رہے نہ رہے مرا وجود مگر لازوال واقعہ ہے ہم اِس زمانے میں اِک دوسرے پہ مرتے ہیں ہمارا پیار بڑا بے مثال واقعہ ہے ذرا بھی درد سے پہلے خبر نہیں تھی مجھے مرا وجود مرا بال بال واقعہ ہے خیال آتا ہے دنیا کے خواب ہونے کا جہان خواب ہے لیکن خیال واقعہ ہے میں اینٹ اینٹ کا اب بھی حساب رکھتاہوں گلی کے موڑ سے گزرا جو سال واقعہ ہے ادریس آزاد

##############################
https://web.facebook.com/idreesazaad/posts/10215447642691127
اُس طرف جارہا ہوں صدیوں سے جس طرف راستہ نہیں جاتا ادریس آزاد

##############################
https://web.facebook.com/idreesazaad/posts/10215447625050686
اب تو بس کیجیے نظروں کو ہٹا بھی لیجے! دیکھیے! ہم کو محبت نہیں ہونے والی ادریس آزاد

##############################
https://web.facebook.com/idreesazaad/posts/10215472644116147
سائنس کو عام طورپر فلسفہ سے الگ کرکے دیکھاجاتاہے۔ یہ مانا جاتاہے کہ ایک دورتک فلسفہ دنیائے علم پر چھایا رہا لیکن دوتین صدیاں قبل سائنس شروع ہوئی اور فلسفہ آہستہ آہستہ معدوم ہوتاچلاگیا۔ میری دانست میں یہ ساری بات غیردرست ہے۔ یہ گویا کچھ یوں کہنے کے متراف ہے کہ کپڑا معدوم ہوگیا لیکن لباس باقی رہا۔ یا یوں کہناہے کہ رُوح فنا ہوگئی لیکن جسم باقی ہے۔ فلسفہ کسی ایک قسم کے عقیدے کا نام نہیں جو اپنے مخالف عقیدے کی کامیابی کی صورت میں فنا ہوجائےگا۔ فلسفہ میں ہرعقیدہ زیربحث آتاہے اور اَمرواقعی یہی ہے کہ ہمیشہ فلسفے میں ہرعقیدہ ہی زیربحث آیاہے۔ اگر کچھ کہناہی ہے تو یوں کہنا چاہیے کہ ’’سائنس فلسفے کا وہ خواب ہے جسے فلسفہ ہزاروں سال سے دیکھ رہاتھا‘‘ ۔ سائنس نے 2019 تک تو جو کچھ بھی بتایا، کہا، کِیا، کرکے دکھایا، کرلینے کا دعویٰ کیا یا کررہی ہے، یہ سب کچھ کسی نہ کسی فلسفی کا دیکھا ہوا خواب ہی تھا۔ مثلاً سائنس نے پچھلی صدی کے آغاز تک دِل سے مان کر نہ دیا کہ مادے کی اکائی ایٹم ہے، لیکن آخر مان لیا۔ اب یہ سب سے پہلے قدیم یونانی فلسفی ڈیماکریٹس کا خواب ہے۔ پھر اُس کے بعد یہی خواب مسلمان فلسفیوں کی ایک پوری فوج یعنی اشاعرہ نے دیکھا۔ پھر یہی خواب قدرے مختلف رنگ میں لائبنز نے بھی دیکھا۔ اِن کے علاہ بھی بہت سارے فلسفی تاریخ میں گزرے ہیں جنہوں نے ایٹم کا تصور قائم کیا، اس کے بارے میں نظریات بنائے۔اس کی منطق ڈولپ کی۔ زمین کے گول یا چپٹے ہونے سے لے کر کوانٹم فزکس تک، ساری کی ساری سائنس ماضی میں فلسفیوں کے مختلف خوابوں کی صورت اُن کی کتابوں میں آج بھی موجود ہے۔ فلسفیوں نے یہ سب کچھ سوچا تھا۔ اُس وقت جب وہ ایسی باتیں سوچتے تھے تو اسے میٹافزکس کہا جاتاتھا، آج اُسی میٹافزکس کو فزکس کہاجاتاہے۔ گویا میٹافزکس وقت کے ساتھ ساتھ فزکس بن جانے کی صلاحیت رکھتی ہے۔ یوں بھی کہہ دیا جائے تو غلط نہ ہوگا کہ سوچا تو یہ سب کچھ پرانے دور کے فلسفیوں نے تھا لیکن سائنس کے دور میں اس سب کچھ کو عملاً انجام دیا جانے لگا۔ تاریخِ انسانی میں کتنے ہی فلسفے ہیں جو وقت کے ساتھ ساتھ عملاً انجام دیے گئے۔   کائنات کیسی ہے؟ کائنات قدیم ہے یا حادث؟ کائنات کے بنیادی اجزأ کیا ہیں؟ حرکت کیا ہے؟ حرکت کیسے ہوتی ہے؟ کیا کائنات میں کوئی دوامی عنصرموجود ہے؟ وغیرہ وغیرہ۔ اس جیسے تمام سوالات فلسفیوں نے ہررنگ میں چھیڑے اور تفصیلات میں اُتر کر لکھے ہیں۔ اگر کسی نے کوئی بعید ازعقل بات کردی ہے تو کسی دوسرے نے اس کے نقائص  نکال کر اس کے الٹ قریب ازقیاس بات بھی کردی ہے۔ ایسا نہیں ہے کہ فلسفے نے تو احمقانہ انداز میں سائنس والی بات کی تھیں اور سائنس نے اسے بالکل ٹھیک انداز میں کردیاہے۔ فلسفیوں میں ہرطرح کے مباحث موجود ہیں۔ عین وہی بھی جو سائنس نے اب عملاً انجام دیے۔ ابن سینا نے کہا تھاکہ پروجیکٹائل موشن کبھی بھی رُک نہیں سکتی جب تک اس کے راستے میں کوئی مزاحمت نہ آجائے۔ بعینہ یہی بات جب نیوٹن نے دہرائی تو اس نے اسے عملاً بھی انجام دیا۔ اور کسی بھی اچھوتے خیال کی ترقی ایسے ہی ہوتی ہے۔ ایک دور میں وہ بیان ہوتا ہے تو دوسرے دور میں اس کا اطلاق ہوتاہے۔ گویا فلسفہ سائنس کی ماں نہیں بلکہ باپ ہے۔ لیکن یہ بھی سچ ہے کہ سائنس گویا ناخلف اولاد ہے۔ ذرا سا غور کرنے پر معلوم ہوتاہے کہ فلسفے کا وہ حصہ جو سائنس بن گیاہے دراصل بہت مختصر ہے۔ اگر کبھی سائنس بنانے والوں نے اُن باقی حصوں کو بھی سائنس بنانے کی کوشش کی ہوتی جو بہت زیادہ ہیں اور وسیع ہیں تو پتہ نہیں اِس دنیا میں کیا سے کیا ہوگیا ہوتا۔ اس بات کی ہزاروں، لاکھوں مثالیں دی جاسکتی ہیں لیکن میں فقط ایک پر اکتفاکرتاہوں۔ ارسطو سے لے کر برگسان تک، یا اقبال تک، کتنے ہی فلسفیوں نے ’’صورت‘‘ کو موضوع بنایا ہے۔ مثلاً ابن مسکویہ کا خیال ہے کہ، ’’جب مادہ ایک صورت سے دوسری صورت میں تبدیل ہوجاتاہے تو پہلی صورت کلیۃً معدوم ہوجاتی ہے۔ چونکہ اگر وہ کلیۃً معدوم نہ ہوجائے تو اس کو یا تو کسی دوسرے جسم میں منتقل ہونا پڑے گا۔ یا وہ اسی جسم میں باقی رہے گی ۔ ہمارے روزمرہ کے تجربہ سے پہلی صورت کی تردید ہوجاتی ہے۔ اگر ہم ایک موم کے کُرے کو ایک جامد مربع میں تبدیل کردیں تو اس کی ابتدائی کریت کسی دوسرے جسم میں منتقل نہیں ہوتی۔ دوسری حالت بھی نامکن ہے کیونکہ اس سے یہ نتیجہ لازم آئے گا کہ دومتضاد صورتیں گولائی اور لمبائی ایک ہی جسم میں موجود رہ سکتی ہیں۔ لہذا نتیجہ یہ مترتب ہوتاہے کہ نئی صورت وجود میں آتے ہی ابتدائی صورت کلیۃً معدوم ہوجاتی ہے۔ اس استدلال سے یہ قطعی طورپر ثابت ہوتاہے کہ اعراض، جیسے صورت، رنگ وغیرہ عدم محض سے وجود میں آتے ہیں‘‘ اب چونکہ ہم جانتے ہیں کہ بغیر صورت کے مادے کا تصور ممکن نہیں ہے اور مادہ ایک خاص وقت میں ہی آغاز ہوا تھا تو اس کا مطلب یہ ہوا کہ صورت بھی ایک خاص وقت میں ہی آغاز ہوئی تھی۔ چنانچہ ہم صورت کو ازلی، نہیں خیال کرسکتے۔ صورت ہمارے ذہن کی پیداوار بھی نہیں کہ اس کا مادے میں مسلسل اظہار دیگرشاہدین یا ناظرینِ کائنات کے لیے بھی حی و مدرک ہستی کی طرح سے یکساں ہے۔ ہرشاہد یا ہرناظر کا ردعمل مختلف ہوسکتاہے لیکن صورت ان کے لیے بھی وجود رکھتی ہے۔ گویا صورت جو عدمِ محض سے وجود میں آتی ہے اور کائنات میں مسلسل جاری و ساری رہتی ہے ضرور سائنس کے لیے کوئی خاصے کی چیز ہوسکتی تھی ۔ لیکن بہت مشکل ہے کہ سائنس اس پر کبھی توجہ دینے کے لیے خودکوقائل کرسکے۔ جب تک سائنس، سائنسدانوں، یونیورسٹیوں، لیبارٹریوں اور دیگر تمام ریسرچ ٹیکنالوجیوں کا مقصد سرمایہ دار کی خدمت ہے تب تک ایسے موضوعات سائنس کے موضوعات نہیں بن سکتے جن کا براہِ راست تعلق سرمائے اور منافعے کی دنیا سے نہ ہو۔ ادریس آزاد

##############################
https://web.facebook.com/idreesazaad/posts/10215471849336278
چشم ِ نامہرباں سے اُترے ہیں تیر ہیں اور کماں سے اُترے ہیں "یہ زمیں آسماں سے اُتری ہے آسماں لامکاں سے اُترے ہیں... لامکاں وہ جہاں مکان نہیں اعتبار ِ نہاں سے اُترے ہیں" وہ بھی پربت نگر سے آئی تھی چاند تارے جہاں سےا ترے ہیں آپ آئے ہیں آج آنگن میں آسماں، آسماں سے اُترے ہیں بحر ِ دِل میں تھکن تھکن سی ہے جسم کے بادباں، سے، اُترے ہیں خلد میں رہ ہی کیا گیا ہوگا جس گھڑی ہم وہاں سے اُترے ہیں ہنستے آئے تھے غرفہ ۶ دل میں جانے کیوں بدگماں سے اُترے ہیں ہم نشیبوں سے چڑھ کے آئے ہیں آپ اونچے مکاں سےا ُترے ہیں درس ہے جن میں قتل و غارت کا یہ صحیفے کہاں سے اُترے ہیں ادریس آزاد See More

##############################
https://web.facebook.com/idreesazaad/posts/10215480241386074
ظرف ٹُوٹے، ایاغ بھول گئے سارے سینے فراغ بھول گئے کھا گئے تن بدن بھی، اور دِل بھی میری آنکھوں کو زاغ بھول گئے آپ نے جب پلٹ کے دیکھا تھا ٹمٹمانا چراغ بھول گئے عقل کی بات اتنی دور گئی تھا کہاں پر دماغ بھول گئے آپ کو باغ باغ دیکھا تو ہم تو جنت کے باغ بھول گئے دیکھ کر داغ میرے سینے کا حضرتِ داغ، داغ بھول گئے اس قدر بلب ہوگئے روشن ہم جلانا چراغ بھول گئے ادریس آزاد

##############################
https://web.facebook.com/idreesazaad/posts/10215480225305672
فیس بک کی ایک ملنگ اور فقیر ہستی ۔۔۔۔۔۔۔ بہت سی خواتین کے بارے میں لوگ گمان رکھتے ہیں کہ اسے اللہ نے بڑی فرصت میں بنایا ہے ۔ یا فلاں کا حسن چاند کو مات دیتا ہے ...یا وہ قسمت کے دھنی ہیں ۔ مگر ایک ایسی شخصیت بھی ہے جسے اللہ نے بڑی فرصت سے ذہانت اور بے نیازی عطا کی ہے ۔  بلا شبہ فیس بک گنج ہائے گراں بہا سے بھرا ہوا ہے ۔ اگرچہ دو نمبر سے لیکر دس نمبر تک فراڈئیے مرد و زن بھی موجود ہیں ۔ نقاب پوش لوگ ، نِسائیت کے دوپِٹے اوڑھے لوگ ، دانشوری کے بزعمِ خود دعوے دار لوگ  اور ، ٹُو پیس ، کے ملبوس میں انتہائی کریہہ شخصیات جنکا گھٹیا اندازِ  گفتگو ایک منٹ میں انہیں عریاں کر دیتا ہے اور شرافت کی پرتیں تہہ بہ تہہ اتر جاتی ہیں ۔  ۔ مگر انہی رنگین و سنگین لوگوں کے بیچ ایک ایسی ملنگ شخصیت بھی موجود ہے جس کو مطالعہ کرنے کے بعد محسوس ہوتا ہے کہ علم کی کوئی حد ہے ۔ آ خر کہا ّں تک ہے اسکی سوچ کی رسائی  ؟ جوں جوں پڑھتے جائیں علم کا سمندر ٹھاٹھیں مارتا محسوس ہوتا ہے ۔ اتنا نالج میں نے آ ج تک کسی کے پاس نہیں دیکھا ۔ اس ملنگ کی سائنس ، مذہب اور آ رٹ سے لیکر کلچر اور ادب تک ہر علم درجہ کمال کو پہنچا ہوا ہے ۔ وہ کبھی دعوے دار نہیں ہوا مگر مذہب اور دینی مطالعہ اتنا وسیع ۔۔۔۔ کتابوں کو رٹا نہیں لگایا کبھی حوالہ نہیں دیا ۔ مگر  انکا علم انکے مختلف مضامین میں جھلکتا ہے ۔ جب سائنس کی بات کرتا ہےتو ششدر کر دیتا ہے ۔ بس ایک گنگا بہہ رہی ہے چپ چاپ کہ جس نے فائدہ اٹھانا ہے اٹھا لے ۔  انتہائی صاف ستھرے ذہن کا معصوم سا انسان ۔  گفتگو کے دوران مخاطب کو اتنی عزت دیتا ہے کہ وہ خود کو کوئی توپ ٹائپ سمجھنے لگتا ہے ۔ مزاج میں ایسا توازن اور سادگی کہ  ندی کی سبک خرامی بھی مات کھا جائے ۔ ایک ایسا شخص جس کی فرینڈز لسٹ میں صرف شامل ہونا ہی بڑے اعزاز کی بات ہے کہ وہ آ پ سے بات کرے یا نا کرے آ پ اس علم کے سوتے سے فیض یاب ہونے لگتے ہیں ۔ بلکل ایسے جیسے  بارش اپنے پانی سے بلا امتیاز ہر کسی کو سیراب کرتی چلی جاتی ہے ۔ لائنیں لگی رہتی ہیں کہ خدا کے لئیے میری ریکوسٹ ایکسپٹ کیجیئے ۔   جناب نا تو وہ کوئی ماضی کی شخصیت ہے نا ماورائی مخلوق ، نا  ہی کسی پریوں کے دیس کا راجہ ۔۔۔۔۔۔ یقینا سب بے قراری سے اس کا نام جاننے کے خواہش مند ہوں گے تو ذرا دل تھام کر سنیئے اس شخص کا نام ہے  Idrees Azad ۔۔۔۔۔۔۔۔۔۔۔۔۔۔ See More

##############################
https://web.facebook.com/idreesazaad/posts/10215510520303028
’’ذوق، اشیأ کے جوہر کا پُراَسرار اِدراک ہے‘‘ شیخ شہاب الدین سہروردی مقتول شہیدؒ ۔۔۔ فلسفۂ عجم ۱۷۱

##############################
https://web.facebook.com/idreesazaad/posts/10215509056066423
ریشہ۶ِ دہر میں پھونکا جو فسوں، کن فیکوں کھل گیا مجھ پہ ترا رمز ِ دروں کن فیکوں یہ تسلسل سے تصادم، یہ تواتر سے فساد لگ رہا ہے کہ سراسر تھا جنوں، کن فیکوں... صاحبِ قول! مجھے بھی تو سراَفراز کرے آسمانوں کی طرح میں بھی تو ہوں کن فیکوں پہلے پاگل کیا شعلے پہ مرے ڈال کے خاک کرگیا پھر مرے جذبات کا خوں کن فیکوں ادریس آزاد See More

##############################
https://web.facebook.com/idreesazaad/posts/10215529877266940
زمام ِ لمحۂ موجود بس میں رہتی ہے یہ کائنات مری دسترس میں رہتی ہے ادریس آزاد

##############################
https://web.facebook.com/idreesazaad/posts/10215529872906831
اپنے استاد کے بارے میں سکندراعظم کے الفاظ ۔۔۔ ’’ارسطو زندہ رہے گا تو ہزاروں سکندر تیار ہوجائینگے مگر ہزاروں سکندر مل کر ایک ارسطو کو جنم نہیں دے سکتے۔ میرا باپ ...مجھے آسمان سے زمین پر لایا ۔ جبکہ میرا استا د مجھے زمین سے آسمان پر لے گیا ۔ میرا باپ باعث حیات ِ فانی ہے اور استاد موجب حیات جاوداں ۔ میر ا باپ میرے جسم کی پرورش کرتا ہے اور استاد میری روح کی‘‘ See More

##############################
https://web.facebook.com/idreesazaad/posts/10215575508407690
ما راہ المسلمون حسنا فہو عند اللہ حسن (مسند احمد حدیث نمبر ۳۶۰۰)

##############################
https://web.facebook.com/idreesazaad/posts/10215574867391665
پڑنے لگتاہے نشانے پہ ہر اِک سنگ مجھے جب مری شاخ ِ تمنّا پہ ثمر آتاہے ادریس آزاد

##############################
https://web.facebook.com/idreesazaad/posts/10215610151233739
لوگ تو یونہی آتے جاتے ہیں راستے کتنا بلبلاتے ہیں ہم دراوڑ مزاج ہیں اب بھی آج بھی سبزیاں اُگاتے ہیں کم سنی عمر ہے محبت کی خواب آنکھوں میں گنگاتے ہیں پہلے حسرت تھی’’ کب بڑے ہونگے‘‘ اب جوانی کے خواب آتے ہیں تم نے دیکھا نہیں پرندوں کو؟ گیت گاتے ہیں اور لُبھاتے ہیں سانس لیتے ہیں لوگ یا اُن کے سانپ سینوں میں سرسراتے ہیں تُو ہماری نماز پڑھ جاکر ہم تری بانسری بجاتے ہیں آئیے ! بیٹھیے! ہمارے پاس! آپ کو شاعری سناتے ہیں منحرف ہوگئے ہیں دنیا سے رات دِن محفلیں جماتے ہیں بات یہ ہے کہ پُتلیوں والے اُنگلیوں پہ ہمیں نچاتے ہیں آپ بھی ناک سے نہیں سُنتے ہم بھی روٹی چبا کے کھاتے ہیں جائیے! آپ کو خدا پوچھے! آپ کتنا ہمیں ستاتے ہیں تم پری زاد ہو پرے ہی رہو! ہم تو بندوں سے دِل لگاتے ہیں چاند! تم بدگماں ہوا نہ کرو! وہ ستارے ہیں، ٹمٹماتے ہیں ایک بُت کا طواف ہوتاہے وہ تعلق جو ہم نبھاتے ہیں ذات کے ہیں فقیر اور ہم کو بادشاہی کے گُر سکھاتے ہیں؟ آپ لاکھوں روپے کماتے ہو ہم یہی چار سو کماتے ہیں آپ رہتے ہیں دِل میں یوں جیسے دھان کے کھیت لہلہاتے ہیں لوگ دنیا میں اپنے ہونے کا اِس قدر شور کیوں مچاتے ہیں ہم کو بھی پانیوں سے مطلب ہے ہم بھی کھیتوں میں ہل چلاتے ہیں مُسکراتے نہیں ہیں اصل میں آپ میری ہمّت کو آزماتے ہیں رات بھر ساتھ اپنے خوابوں کو اپنے بازُو پہ ہم سُلاتے ہیں آپ پلکیں جو پٹپٹاتے ہیں اصل میں بجلیاں گراتے ہیں ہم وہ بےکس ہیں زندگی کے سال سالہا سال سے گنواتے ہیں جانے کیسے یہ لوگ دنیا میں اُونچے اُونچے مقام پاتے ہیں جن کا دُنیا سے دِل بہلتاہے زندگی کے مزے اُڑاتے ہیں ادریس آزاد

##############################
https://web.facebook.com/idreesazaad/posts/10215594300677485
استادِ محترم جناب جلیل عالی کا ایک شعر شہر میں چاہے سو ترمیم ضروری ہو شہر پناہ پہ ضرب لگانا ٹھیک نہیں

##############################
https://web.facebook.com/idreesazaad/posts/10215624838360908
پُر مسرت

##############################
https://web.facebook.com/idreesazaad/posts/10215635114617808
عمران خان کی تقریر سُنی۔ فخر اور خوشی ہوئی۔ مغرب کے لیے تین میسج تھے عمران کی تقریر میں، ۱۔ مشرق کی طرف سے مغرب کے لیے میسج ۲۔ مسلمانوں کی طرف سے مغرب کے لیے میسج ۳۔ پاکستان کی طرف سے مغرب کے لیے میسج تینوں میسجز پُہنچانے کا حق ادا کردیا اِس لیڈر نے۔  سب سےپہلا میسج یہ تھا کہ غریب ملکوں کے ساتھ جو تم لوگ کررہے ہو، یہ غیرانسانی سلُوک ہے۔ تم سُود کی شکل میں جو کچھ وصول کررہے ہو، اس سے ہم غریب ممالک اپنے لوگوں کو اچھا کھانا کھلا سکتے تھے۔  دوسرے میسج میں تو عمران نے کمال ہی کردیا۔ ناموسِ رسالت کے موضوع پر اتنی اچھی تقریر میں نے آج تک نہیں سُنی۔ سینے پر ہاتھ مار کرکہا کہ ’’ہم ہرٹ ہوتے ہیں‘‘۔ ہم ہرٹ ہوتے ہیں جب تم توہینِ رسالت کرتے ہو۔ اور پھر مختصر لیکن جامع الفاظ میں سمجھایا کہ ہمارے لیے ہمارے پیغمبر کیا حیثیت رکھتے ہیں۔ یہ بھی کہا کہ ’’جب میں کم عمری کے زمانے میں برطانیہ آیا تو میں نے دیکھا کہ وہاں عیسیٰ علیہ السلام کی زندگی پر مضحکہ خیز فلم لگی ہوئی تھی (تو میں گویا حیران رہ گیا)۔ بلاشبہ عمران نے مسلم امہ کا یہ مسئلہ محبتِ رسول صلی اللہ علیہ وسلم کے جذبے سے سرشار ہوکر بیان کیا۔  تیسرا پیغام تو قہرانگیز تھا۔ تم کیا سمجھتے ہو؟ ہمیں لڑنا پڑا تو ہم کیا کرینگے؟ ہم نے کلمہ پڑھ رکھاہے۔ ہم لڑیں گے اور کسی سات گنا چھوٹے ملک کے سامنے ہتھیار ڈالنے یا مرجانے میں سے کسی ایک کے انتخاب کا اختیار ہوتو وہ کیا انتخاب کرےگا؟ ایسی تباہی ہوگی جو ہندوستان اور پاکستان کی سرحدوں سے بہت دور تک جائےگی۔ کشمیر اقوامِ متحدہ کی ذمہ داری ہے اور اقوامِ متحدہ کو یہ ذمہ داری نبھانا ہوگی۔ ہندوستان اور مودی کے خلاف اتنا کھل کر بولا عمران، کہ گویا جیسے عدالت میں کوئی کسی قاتل، دہشت گرد اور ظالم انسان کے خلاف گواہی دے رہا ہو۔ مودی کو  توعمران نے گویا (معذرت کے ساتھ) ننگا کرکے رکھ دیا۔  اس سب پر مستزاد وہ شاندار بیانیہ تھا جو عمران نے اپنی تقریر میں اختیار کیا۔ یہ گویا پورے پرولتاریہ کی جانب سے، پھر پوری مسلم دنیا کی جانب سے اور پوری پاکستانی قوم کی جانب سے، ایک بھرپور متبادل بیانیہ تھا جومغرب کے اجتماعی بیانیوں کے لیے کسی طمانچے سے کم نہیں تھا۔  افغانستان، جہاد، آزادی، امریکی جنگ اور ٹرمپ جیسے موضوعات کے حوالے سے دیکھا جائےتو اقوامِ متحدہ کے سٹیج پر امریکہ کے خلاف اتنی واضح اور کھلم کھلا تقریر شاید پاکستان کے کسی پہلے لیڈر نے کی۔ ادریس آزاد ۔۔۔ افراسیاب کامل کا کمنٹ، عمران نے دلیل سے مغرب کی مکارانہ سیاست کو آشکار کیا۔ ۔۔۔۔۔ 1 تم غریب ملکوں میں لوٹ مار کرنے والوں کو اپنے ملکوں میں پناہ دیتے ہو جس سے وہاں غربت میں اضافہ ہوتا ہے۔ 2..تم غریب ملکوں کو سود پر قرضے دیتے ہو جس کی وجہ سے ان کی معیشت کمزور ہی رہتی ہے۔ 3 جو تمہاری پالیسی کے مطابق ہوں تو مجاہد متضاد ہوں تو دہشت گرد ۔ 4. تمہاری نظر میں غریب ملکوں کے عوام کی جانیں، جانوروں کی جانوں سے بھی ارزاں ہے۔

##############################
https://web.facebook.com/idreesazaad/posts/10215634378719411
اقبالؒ کے نزدیک تقدیر سب کے لیے نہیں ہوتی۔ یہ متغیر مقدار ہے جو آزادی اور غلامی کے قطبین کے مابین سفر کرتی ہے۔غلاموں کی تقدیر ہوتی ہے مگر احرار کی نہیں۔ احرار کے پاس اختیار ہوتاہے جو تقدیر کے برعکس ایک اور قوتِ عمل ہے۔ افراد اور اقوام، ہردو سطحات پر جبر و اختیار کا گہرا تعلق، حریت و بندگی کے ساتھ ہے۔ سوال یہ ہے کہ حریت یا آزادی کس چڑیا کا نام ہے؟ دراصل آزادی کی حدود کا تعین ہی بنیادی مسئلہ ہے جو حکمائے عالم سے آج تک کماحقہُ حل نہیں ہوپایا۔  ایک نظریہ ہے کہ ہر کسی کا ہر عمل اپنی اپنی جگہ پر جسٹفائیڈ ہے۔ کوئی بھی اپنے فریم آف ریفرینس سے غلط نہیں کررہا ہوتا۔ یہ بات لاجیکل ہے۔ جیل کے ہر قیدی کے پاس ایک جواز ہے، ایک کہانی ہے جو باعث بنتی ہے اس کے مجرم ہونے کا۔ اقبالؒ کے ہی بقول ، سکندراعظم جب ایک بحری قزاق کو طلب کرتا اور اس کے جرائم کی سزا سنانا چاہتا ہے تو قزاق اُسے یوں جواب دیتاہے، ترا پیشہ ہے سفاکی ، مرا پیشہ ہے سفاکی کہ ہم قزاق ہیں دونوں ، تو میدانی ، میں دریائی جب ایکٹ آف گاڈ جسٹفائیڈ نہیں ہے تو ایکٹ آف مین کیسے جسٹفائیڈ ہوسکتاہے؟ چنانچہ آزادی کی حدود کا تعین ممکن ہی نہیں ہے۔ ایک ہی پیمانہ ہے جو زبردستی ان حدود کو متعین رکھتاہے اور وہ ہے "طاقت" کا پیمانہ۔ علامہ مشرقی اس نتیجہ پر پہنچ چکے تھے۔ انہوں نے ایڑھی چوٹی کا زور لگایا کہ قوم طاقت کے حصول کی خاطر لڑمرے۔ اس لحاظ سے دیکھا جائے تو اخلاقیاتِ حاضرہ طاقت ور کے گھر کی لونڈی ہے۔ کیونکہ علامہ اقباؒل اپنے خطبات میں لکھتے ہیں کہ  "آزادی خیر کی شرطِ اوّلین ہے" اور طاقتور جو کہ "ظاہر و حاضر" زمانہ میں سب سے زیادہ آزاد ہوتا ہے خیر کو سمجھنے اور اس پر عمل کرنے کا اہل بھی سب سے زیادہ ہوتاہے۔ اُسی کی اخلاقیات ہی منطقی اعتبار سے ایک صحت مند ذہن کی اخلاقیات ہوسکتی ہے۔ اُسی کے پاس سب سے زیادہ آزادی ہے اور اسی کو سب سے زیادہ سوچنے اور سمجھنے کا موقع میسر ہے۔ اس بات کا فیصلہ وقت کرتاہے کہ اس کی اخلاقیات فی الواقعہ انسانیت کے لیے مضر ثابت ہوئی یا مفید ۔  اور استادِ محترم جنابِ جلیل عالی کا کمنٹ، ’’اقبال نے در اصل اس نکتے کو اجاگر کیا ہے کہ عملِ خیر آزادی کے بغیر بروئے کار نہیں آ سکتا۔ آزادی عملِ خیر کی شرط ہے پیمانہ نہیں ۔ اس سے یہ نتیجہ نکالنا درست نہیں کہ جو جتنا آزاد ہو گا وہ لازمی طور پر اتنا ہی فروغِ خیر کا باعث بنے گا۔ البتہ یہ کہہ سکتے ہیں کہ اقبال کے نزدیک پیمانہِ خیر پر پورا اترنے والا جتنا آزاد ہو گا اتنا ہی فروغِ خیر کا باعث بنے گا ۔جیسے ایک ذاتی حیثیت کے محدود اختیار میں کی جانے والی نیکی کا دائرہ قوتِ نافذہ کے بڑے اختیار سے سر انجام پانے والے دائرہ خیر جتنی وسیع ا لاثر نہیں ہو سکتی۔ اقبال کے معیارِ خیر و شر کو سامنے رکھے بغیر محض اختیار اور دائرہِ خیر کا کو ریلیشن بنانا اقبال کے مربوط اور جامع نظامِ فکر سے زیادتی ہے۔‘‘ ادریس آزاد ۲۰۱۳

##############################
https://web.facebook.com/idreesazaad/posts/10215639494087292
خسفِ وجودِ شکستہ دل جو ہوا تھاکشورِ جان میں جو کھنڈر کھڑا تھا بکھر گیا جو ورق پڑے تھے ہوا ہوئے ادریس آزاد

##############################
https://web.facebook.com/idreesazaad/posts/10215661493397261
کیا شمائلہ کا اخذ کردہ یہ نتیجہ درست ہے؟ ۔۔۔۔۔۔۔۔۔۔۔۔۔۔ ’’تم دونوں نے روشنی کی شعاع، میری طرف، ایک ہی وقت میں بھیجی ہے کیونکہ روشنی کی شعاع مجھ تک ایک ہی وقت می...ں پہنچی ہے مثلاً ٹھیک بارہ بج کر دو منٹ اور نوسیکنڈ پر۔ اور چونکہ میں جانتی ہوں کہ تم دونوں میری دونوں سمتوں میں مجھ سے برابر فاصلوں پر کھڑے ہو اور ایک ہی افقی خط پر موجود ہو اس لیے، میں جانتی ہوں کہ تم دونوں نے روشنی کی شعاع، میری طرف، ایک ہی وقت میں روانہ کی ہوگی؟‘‘ کیا شمائلہ کا اخذ کردہ یہ نتیجہ درست ہے؟ اگر شمائلہ ایک ٹرین میں موجود ہو۔ ٹرین یکساں ولاسٹی سے چل رہی ہو۔ ٹرین پر شمائلہ  عین درمیان میں کھڑی ہو اور علی اس کے دائیں طرف اور احسن اس کے بائیں طرف برابر فاصلوں پر موجود ہوں۔ علی اور احسن شمائلہ کی طرف روشنی کی شعاع روانہ کریں جو شمائلہ کو ایک ہی وقت میں موصول ہوئی ہو۔ تو کیا شمائلہ کا یہ خیال کہ انہوں نے روشنی کی شعاع ایک ہی وقت میں بھیجی ہوگی، درست ہے یا غلط؟ ادریس آزاد See More

##############################
https://web.facebook.com/idreesazaad/posts/10215661480876948
دل میں کہنے کا یارا تھا اُس کی جانب سے دھڑکا تھا مرنے والے کی آنکھوں میں ضائع ہونے کا شکوہ تھا کالی کالی آنکھوں والی کی آنکھوں میں سورج سا تھا بن سوچے ہی دے دینا تھا اُس نے تم سے دل مانگا تھا بچہ گیند اُٹھانے آیا بابا عینک ڈھونڈ رہا تھا ٹکڑا ٹکڑا ہوجانے پر بادل بن کر میں برسا تھا کرچی کرچی ہوجانے سے ٹوٹا پھوٹا ہی اچھا تھا تم ڈر ڈر کر دِل میں اُترے تم کو گرنے کا خدشہ تھا؟ ادریس آزاد

##############################
https://web.facebook.com/idreesazaad/posts/10215815124037931
اقبال کے نظام فکر میں سائنس کا مقام — ڈاکٹر رضی الدین صدیقی

##############################
https://web.facebook.com/idreesazaad/posts/10215814915952729
سلامتی کی دعا

##############################
https://web.facebook.com/idreesazaad/posts/10215854108452517
ڈاکٹرصاحب نے جس پہلو سے بات کی ہے، ہم میں سے کسی نے بھی نہیں کی۔

##############################
https://web.facebook.com/idreesazaad/posts/10215862162733869
پرسوں کے سیمینار میں میری گفتگو بعنوان ’’اقبال کے مطالعۂ سائنس کا تنقیدی جائزہ‘‘ اوراستادِ محترم جناب جلیل عالی صاحب، جناب افتخار عارف اور جناب فتح محمد ملک کی میری گفتگو پر رائے۔

##############################
https://web.facebook.com/idreesazaad/posts/10215896401669821
نعمان بھائی (نعمان علی خان) کی پوسٹ پر استادِ محترم جناب جلیل عالی کا ایک کمنٹ۔ ’’مسلم تہذیبی قوت کے فعال اور متحرک ہونے کے ثبوت کے لئے عالمی استعمار کے ایجنڈے پر نگاہ ڈال لینا ہی کافی ہے۔ استعماری قوتوں کو اپنے خلاف مقبوضہ کشمیر، پاکستان، فلسطین، افغاںستان، ایران، عراق، ترکی اور ملائشیا کے مزاحمتی کردار کے خلاف جس درجے کی نا انسانی ریشہ دوانیاں کرنی پڑ رہی ہیں۔اور اسلامو فوبیا کے غبارے میں ہوا بھرنا پڑ رہی ہے۔ کیا یہ سارا شوقیہ پروگرام ہے؟ البتہ یہ المیہ بھی موجود ہے کہ اس ایجنڈے میں استعمار کو ہر جگہ نام نہاد آزاد خیال، سیکولر ، ما بعد جدیدی ، شکست خوردہ انقلابی ، ناراض کٹھ ملائی اور مفاد پرست بالائی عناصر کی پوری پوری حمایت حاصل ہے‘‘

##############################
https://web.facebook.com/idreesazaad/posts/10215917502677333
’’اگراتنی سی پبلک مجھے اِس جذبے سے، اور جنون سے ایک بار بھی کہہ دیتی، گو عمران گو! تو میں تمہارے کہنے سے پہلے ہی چھوڑکے چلا جاتا‘‘ وزیراعظم عمران خان، چودہ اگست کا خطاب

##############################
https://web.facebook.com/idreesazaad/posts/10215934119292738
جو آسمان میں پرواز کرنے والا تھا وہ باز دشت کے زاغوں نے مارڈالا تھا قاسم شاہ

##############################
https://web.facebook.com/idreesazaad/posts/10215934106972430
بطور وزیراعظم عمران خان کے یہ الفاظ کہ ’’مولانا فضل الرّحمان کے ہوتے ہوئے یہودیوں کوپاکستان میں ایجنٹ کی ضرورت نہیں ہے‘‘  کس حد تک درست ہیں؟  یہاں لفظ یہودی لکھاہوا ہے، اس لیے آپ کو میری بات سمجھ نہیں آئےگی۔ تھوڑی دیر کے لیے اس جملے میں عیسائی، ہندو، سکھ وغیرہ لگا کر چیک کریں۔ ایک پاکستانی وزیراعظم کو براہِ راست کسی مذہب پر اِس طرح بات نہیں کرنی چاہیے۔ اگر پاکستان میں یہودی اقلیت بھی موجود ہوتی تو؟ اس سے تو یہ تاثر ملتاہے کہ ہمارے وزیراعظم مذہبی بنیادوں پر منافرت کے قائل ہیں۔  میری رائے میں تو بطوروزیراعظم یہ بیان درست نہیں ہے۔ اس بارے میں قانون کیا کہتاہے، مجھے معلوم نہیں۔

##############################
https://web.facebook.com/idreesazaad/posts/10215966408419946
رات سے بارش ہورہی ہے۔ جاڑا اپنے تمام ترحسن کے ساتھ جلوہ گر ہے۔ اَمرود کے خشک پتے گیٹ کے پاس بکھرے ہیں اورگھنے اَمرُود کے پیڑ میں ایک چڑیا ابھی تک بیٹھی اپنے جگنو کا انتظارکررہی ہے۔ وہ بارش میں بھیگ رہی ہے لیکن اُسے تو جیسے اپنے ہونے نہ ہونے کا کچھ احساس ہی نہیں۔  جاڑا موسموں کا گُروہے۔ یہ وہ بُڈھا سنیاسی ہے جس کے دانایانہ مشوروں سے بہار اپنےسپنوں میں رنگ بھرتی ہے۔  آج جاڑے کی پہلی بھیگی صبح تھی۔ شمال سے آنے والی یخ بستہ ہوائیں مسلسل کواڑوں کو کھٹکائے چلی جارہی ہیں۔ یہ خوابوں کے دروازے پر ہونے والی موسم کی پہلی دستک ہے۔  نوبجے ذرا دیر کو بارش رُکی تو مَیں چھت پر چلاگیا۔ یہ علاقہ کسی جنگل کی طرح گھنے درختوں سے ڈھکاہے۔ اسلام آباد کا نومبر پت جھڑ کے حُسن سے مالامال ہوتاہے۔ یہ پیڑوں کے لباس بدلنے کا موسم ہے۔ سڑکیں خشک پتوں سے بھرجاتی ہیں۔ ہمارے گھر کے عقب میں جنگل کے بیچوں بیچ سےایک بہت پتلی سی پکی سڑک پارک تک جاتی ہے۔ یہ میرا پسندیدہ پارک ہے۔ اِس سڑک پر لوگوں کی آمدورفت نہ ہونے کے برابر ہے اس لیے سڑک خشک پتوں سے بھرجاتی ہے۔ چھت سے سڑک نظر نہیں آتی، بھاری پیڑوں نے اُسے چھپارکھاہے۔ میں، تحفے میں ملی نئی گرم شال اُوڑھے دیر تک چھت پر کھڑا رہا۔ جنگل کی خوابناکی میں کھویا، گیلاپے کے بوجھ سے ٹوٹتے پتوں کی آخری سسکیاں سنتارہا۔ پارک میں کوئی نہیں تھا۔ جھولے آپ ہی آپ جھول رہے تھے۔ جیسے اُن پر نہ نظرآنے والی پریاں بیٹھی ہوں۔ لیکن مجھے وہ سفید کپڑوں، گلابی پروں والی پریاں دکھائی دے رہی تھیں۔ بارش نہیں تھی، لیکن بُوندا باندی مسلسل جاری تھی۔ میں نے سگریٹ سُلگالی۔ آسمان پر کسی کسی وقت بادل گرجتے، کبھی ہوا تیز ہوجاتی۔ یوں لگ رہا تھا جیسے اِن خنک ہواؤں کی سرگوشیوں میں کچھ پیغام چھپے ہیں۔ لیکن میں اتنے حسین موسم سے توجہ ہٹاکراِن پیغامات پرغور نہیں کرنا چاہتا تھا۔ اب پھر بارش ہورہی ہے لیکن اس کی آواز نہیں سنائی دے رہی۔ کمرے میں لال دہکتے ہِیٹر نے شور مچارکھا ہے۔ آج مَیں پارک نہیں گیا۔ صبح زیادہ تیز بارش تھی۔  آج میں یونیورسٹی بھی نہیں گیا۔ دھرنے کی وجہ سے طلبہ ابھی گھروں سے واپس نہیں آئے۔ ادریس

##############################
https://web.facebook.com/idreesazaad/posts/10215960090101992
صلوا علیہ و آلہٖ

##############################
https://web.facebook.com/idreesazaad/posts/10215968007299917
حوالہ؟؟

##############################
https://web.facebook.com/idreesazaad/posts/10215976319827725
فارسی بھی عنایت کیجیے ۔۔

##############################
https://web.facebook.com/idreesazaad/posts/10216003925277844
حجرے میں اک چراغ ہو جیسے جلا ہوا ​​آنکھوں میں ایسے دید کا ارمان، یا نبیؐ! نجیبہ عارف

##############################
https://web.facebook.com/idreesazaad/posts/10215999311562504
سراپ کی رائے میں تخلیق انسانی اور دیگر حیوانات الگ الگ "سنگل سیل" سے ارتقاء کر گئے ہیں ...یا دونوں یعنی پلانٹ، حیوانات اور انسان کا ارتقاء ایک ہی سنگل سیل سے ہوا ہے ؟

##############################
https://web.facebook.com/idreesazaad/posts/10216008689276941
نہیں نہیں، میں اکیلا تو دل گرفتہ نہ تھا شجر بھی بیٹھا تھا مجھ سے کمر لگائے ہوئے مرشد (ادریس آزاد)

##############################
https://web.facebook.com/idreesazaad/posts/10216061686121829
نمبر تھیوری. Number theory یہ ریاضی کی وہ شاخ ہے جو انسان کے تجسس کے ساتھ بڑھتی ہوئی معرض وجود میں آتی رہی،کہ یہ صحیح اعداد کی خصوصیات کا مطالعہ کرواتی ہے.  چونکہ منفی نمبرز مثبت نمبروں کے جیسا رویہ ہی دکھاتے ہیں تو صرف مثبت نمبروں کو ہی ڈسکس کرنا کافی ہوتا ہے. مثبت اعداد جن کو ہم گنتی کے اعداد بھی کہتے ہیں انسانی ذہن میں ریاضی کے متعلق پہلا خیال تھے. تو یہ کہا جاسکتا ہے کہ انسانی تہذیب شروع ہوتے ہی انسان نمبر تھیوری میں دلچسپی لینا شروع ہوچکا تھا.  بیسویں صدی کے وسط تک ریاضی کی purest branch خیال کیا جاتا تھا جس کا حقیقی زندگی میں بلاواسطہ کوئی استعمال نہیں تھا. جب ڈیجیٹل کمپیوٹرز معرض وجود میں آئے تو  انکشاف ہوا کہ نمبر تھیوری حقیقی زندگی کے متعلق بہت سے مسائل کے جواب دے سکتی تھی.   اب تو نمنر تھیوری کو مختلف کلاسز میں تقسیم کیا جا چکا ہے 1)ایلیمنٹری نمبر تھیوری        Elementary N.T  2)الجبری نمبر تھیوری              Algebraic N.T 3)اینالیٹک نمبر تھیوری              Analytic N.T 4)جیومیٹرک نمبر تھیوری       Geometric N.T  5)پروبابیلیسٹک نمبر تھیوری Probabilistic N.T جو ٹاپک ہم ڈسکس کرنے جا رہے وہ ایلیمنٹری کا ہے Divisibility And Prime Number جیسا کہ ہم جانتے ہیں کہ دو کوئی بھی  صحیح اعداد کی جمع،تفریق اور ضرب کا نتیجہ ہمیشہ ایک صحیح عدد کی شکل میں نکلتا ہے.لیکن تقسیم میں یہ ہمیشہ نہیں ہوتا.  مثال کے طور پہ 147 کو اگر 10 پہ تقسیم کریں تو 14.7 جواب آتا ہے جو کہ صحیح عدد نہیں. لیکن جب 147 کو 7 پہ تقسیم کریں تو جواب 21 آتا ہے جو کہ صحیح عدد ہے. تو اس کو ہم یوں لکھیں گے  10 does not divide 147 And  7 divides 147 نمبر تھیوری میں 7 | 147 اور ناٹ ڈیویزبل کے لیے | پہ ایک ترچھی لائن لگادیتے ہیں.(کی بورڈ میں موجود نہیں)  اگر a اور b کوئی دو صحیح اعداد ہوں اور  a|b تو ضرور ایک صحیح عدد d جواب آئے گا کہ b=da ہوگا.  مثلا  7 | 147 تو 21 ایک صحیح عدد ہے جس کے لیے ہم لکھ سکتے ہیں (7)(21)=147 اس لیے ہم a کو مقسوم علیہ divisor اور b ,d کا multiple ہے.  امید ہے divisibility  سمجھ آگئی ہونی.  اب آتے ہیں مفرد اعداد prime numbers کی طرف...  یہ 1 سے بڑے مثبت صحیح اعداد ہیں جن کو 1 تقسیم کرتا ہے یا وہ عدد خود. یا جس کے دو ہی مقسوم علیہ divisor ہوں.  پہلے چند مفرد اعداد 2،3،5،7،9،11،13،17،19، ہیں.   1 سے 100 تک کے درمیان 25 مفرد اعداد موجود ہیں.  ہم Sifting method کے ذریعے یہ آسانی سے نکال سکتے ہیں.  پہلے دو پہ تقسیم ہونے والے تمام اعداد سوائے 2 کے(4،6،8...) کو نکال دیں پھر تین پہ تقسیم ہونے والے تمام اعداد سوائے 3 کے(...9،15،21،) نکال دیں. اور یہ کام 7  تک کرتے رہیں.. باقی جو بھی بچیں گے وہ مفرد اعداد ہونگے.  11 کے لیے اس لیے نہیں کرسکتے کہ 11 کو 11 سے ضرب دیں 121، جو کہ 100 سے بڑا ہے ،حاصل ہوتا ہے. یہ طریقہ 200BC کے آس پاس دریافت کیا گیا.  اگر 100 تک کے دریافت کرنے ہوں تو اس جذر المربع لیں اور جو جواب آئے وہاں تک کے مفرد اعداد کے جزو ضربی کو نکال دیں... باقی جو بچیں گے وہ مفرد اعداد ہوں گے.  اب جو مفرد اعداد نہیں ہے،اس کو مفرد اعداد کے حاصل ضرب کے طور پہ لکھا جا سکتا ہے اس تھیورم کو فنڈامینٹل تھیورم کہتے ہیں..  The fundamental theorem of Arithmetic  An integer greater than 2 is a prime or can be written as a unique product of prime numbers.  یا تو ایک نمبر مفرد عدد ہے یا پھر وہ مفرد اعداد کے حاصل ضرب کے طور پہ لکھا جا سکتا ہے.اور وہ مفرد اعداد یونیک ہونگے..  مثال کے طور پہ 600=2.2.2.3.5.5=2³.3.5²=5².3.2³=3.2³.5² تین بار 2،دوبار 5 اور ایک بار 3 صرف 600 کے لیے مخصوص ہے. اس کے علاوہ کسی اور کے لیے اتنے ہی اور یہی مفرد اعداد کبھی استعمال نہیں ہونگے. اس لیے مفرد اعداد کو صحیح اعداد کے  بلڈنگ بلاکس کہتے ہیں... اور یہی اعداد اصل میں صحیح اعداد کے جنریٹر ہیں. اور صحیح اعداد پہ ساری نمبر تھیوری ہے...  اس لیے آج میں نے کہا تھا کہ نمبر تھیوری کی  خوبصورتی اور ملکہ یہ مفرد اعداد ہی ہیں. اور گاس انکل نے کہا کہ ساری سائنس کی ملکہ ریاضی اور ریاضی کی ملکہ نمبر تھیوری ہے..  یہ ایک وسیع مضمون ہے اور میں نے ہلکا سا تعارف کروانے کی کوشش کی ہے...  محمد علی رضا معاون Britannica

##############################
https://web.facebook.com/idreesazaad/posts/10216069365593811
ایک معمولی سی مماثلت ۔۔۔۔۔۔۔۔۔۔۔۔۔۔۔۔۔ ہم جب قربانی کا بکرا عید سے دوچار دن پہلے خریدتے ہیں تو ہم خود اور ہمارے بچے اُن کے ساتھ مانوس ہوجاتے ہیں۔ ہم  اُنہیں گھر سے باہر گھمانے لے جاتےہیں، اُنہیں کھلاتے پلاتے ہیں، اُن کے ساتھ پیار کرتے ہیں یہاں تک کہ وہ بکرے ہم  پر اعتبار کرنے لگ جاتے ہیں۔ پھر چاہے ہم  اُن کی رسّی کھول بھی دیں تو وہ ہمارے پیچھے پیچھے چلتے ہیں۔ اِسی طرح جب ہم کُتاپالتے ہیں تو شروع شروع میں اُسے باہر لے جانے کے لیے اس کی زنجیرہم اپنے ہاتھ میں پکڑکر رکھتے ہیں۔ لیکن ایک وقت آتاہے جب ہمارے کُتے ہم سے اتنے مانوس ہوجاتے ہیں کہ اُن کی گردنوں میں فقط پٹہ ہوتاہے لیکن وہ کبھی ہمارے دہلیز کا دامن نہیں چھوڑتے۔ اب تو کرنسی بھی لگ بھگ ختم ہوتی جارہی ہے۔ فقط ایک کارڈ ہی کافی ہے۔ ہمیں مکمل بھروسہ ہے، وہ کارڈ عنایت کرنے والوں پر۔ ہم خوش ہیں کہ جگہ جگہ اے ٹی ایم لگے ہوئے ہیں۔ ہمارا مال، ہمارا سونا، ہماری اُجرتیں، ہمارے معاوضے، اب سب کچھ، کہیں اور، کسی اور کے پاس، بڑے سنبھال کے رکھے ہوئے ہیں۔ ہمیں اُن پر مکمل بھروسہ اور اعتبار ہے۔ اب ہمیں ضمانت کی پرچی(نوٹ) بھی جیب میں ڈال کر چلنے کی ضرورت نہیں۔ اب ہمارا سارا دھن دولت محفوظ ہے۔ پہلے سرمایہ دار ہمارے پیسے اپنے پاس رکھ کر ہمیں ایک پرچی جاری کرتا تھا کہ اس پرچی کے دکھانے پر وہ ہمیں ہمارا زر واپس کردےگا۔ اب ہم اس کے ہتھکنڈوں سے اتنےمانوس ہوچکے ہیں کہ اب تووہ ہمیں وہ پرچی بھی نہیں دیتا۔ اسے پتہ ہے کہ ہم کچھ نہ بولیں گے ادریس آزاد

##############################
https://web.facebook.com/idreesazaad/posts/10216091810074909
سریہاں سے آپ نے غالبا علامہ اقبال کا تصور تجربیت مسلم دریافت بہت عمدہ پیش کی تھی...

##############################
https://web.facebook.com/idreesazaad/posts/10216085691721954
یہ ایک آفاقی اُصول ہے کہ اجتہاد کے دروازے جتنی شدت سے بند ہوں افترأ کے دروازے اُتنی ہی شدت سے کھل جاتے ہیں کیونکہ تبدیلی (ارتقأ) کو روکنا کسی کے بس میں نہیں۔ ادریس آزاد

##############################
https://web.facebook.com/idreesazaad/posts/10216124376329045
مذہب کے خلاف الحاد کا بلند بانگ مقدمہ، ایک رواں تبصرہ ۔۔۔۔۔۔۔۔۔۔۔۔۔۔۔۔۔۔۔ ’’سچ تو یہ ہے کہ وحی و وجدان کے ذریعے حاصل ہونے والا علم سوفیصد حتمی ہوتاہے جبکہ عقل کے ذریعے حاصل ہونے والا علم نناوے فیصد سے اُوپر نہیں جاسکتا۔  قران میں  اللہ تعالیٰ نے فرمایا ہے کہ  ’’میں نے شہد کی مکھی کو وحی کی‘‘۔ اسی طرح ارشاد ہے کہ ’’میں نے موسیٰ کی ماں کو وحی کی‘‘۔ اسی طرح بعض دیگر آیات میں وحی کی اصطلاح اس طریقے پر استعمال ہوئی ہے کہ  جس سے معلوم ہوتاہے کہ وحی کے درجات ہیں۔ پرندے کا وہ عرفان جس کی بنا پر وہ اپنا بے نشان راستہ دیکھ لیتاہے اورایک براعظم سے دوسرے براعظم تک اُڑتا چلا جاتاہے ہمیشہ سوفیصد درست ہوتاہے۔ شہد کی مکھی کا وہ وجدان جس سے وہ شہد بناتی ہے ہمیشہ سوفیصد درست ہوتاہے۔کسی درخت پر کوئی آزادانہ پھوٹتی ہوئی شاخ درخت کی وحی ہے، جس کی بنا پر وہ سوفیصددرست علم کے ذریعے شاخیں نکالتاہے۔ یہ درجات ابتدائی ہیں۔  پانی کے نشیب کی طرف بہاؤ سے لے کر انسانی وجدان تک کتنے ہی درجات ہیں جن کے ذریعے حاصل ہونے والا علم ہمیشہ سوفیصد درست ہوتاہے۔ ہم جب اپنے ہاتھ کی اُنگلی سے اپنی ناک کو چھوتےہیں تو ہم ہمیشہ سوفیصد نتیجہ وصول کرتےہیں۔ کبھی ایسا نہیں ہوسکتا کہ ہم لقمہ تو منہ میں لے جانا چاہیں لیکن وہ لقمہ ہماری ناک میں چلا جائے۔ ہمیں کبھی آئنہ نہیں دیکھناپڑتا اپنے جسم کے کسی مقام کو اُنگلی سے چھُونے کے لیے۔ یہ ہمارا حیوانی وجدان ہے۔ کیونکہ کسی بھی جانور کو اپنا بدن چھُونے کے لیے آئینہ نہیں دیکھنا پڑتا۔ ایسے موقعوں پر  ہمیشہ ہی ہمارا علم درست ہوتاہے کیونکہ یہ ہماری جبلت  یعنی ہمارا وجدان ہے۔  ایک فٹبال کا کھلاڑی اپنے علم ، تجربے اور عقل  کو استعمال کرتے ہوئے اُتنا کامیاب نہیں  کھیل سکتا جتنا وہ اپنے حتمی وجدان سے کامیاب ہوتاہے۔ مشہور فٹبالر پیلے نے ایک مرتبہ گول کرنے کےلیے شاٹ لگائی۔ فٹبال پول  کے اُوپر سے  گزرگئی اور گول نہ ہوا۔ پیلے نے گیم رُکوا دی اور دعویٰ کیا کہ اس کی لگائی ہوئی شاٹ غلط نہیں ہوسکتی، اِس لیے پول کو چیک کیا جائے۔ پول کو چیک کیا گیا تو وہ  تھوڑا چھوٹا نکلا، گویا پیلے سچ کہہ رہاتھا، چنانچہ اس کا گول تسلیم کرلیاگیا۔ کہنے کو کہا جاسکتاہےکہ یہ اس کا تجربہ تھا لیکن تحقیق شرط ہے۔ یہ تجربہ کسی اورفٹبالر کے پاس کبھی  نہیں  دیکھاگیا، چنانچہ یہ پیلے کا وجدان تھا۔ اِس طرح ہزاروں مثالیں دی جاسکتی ہیں۔ وجدان سے حاصل ہونے والا علم حتمی ہوتاہے اور معاشروں کو اجتماعی وجدان نصیب ہوتے ہیں۔ سماج اپنی اخلاقی زندگی میں کسی ایک شخص کی عقل سے بنائی گئی قدروں پر نہیں چلتے۔‘‘ مکمل مضمون فیس بک پیج پر پڑھیں،  https://www.facebook.com/idreesazaad/posts/10216123787954336 یا اِس ویب سائیٹ پر بھی موجود ہے،  https://www.idrisazad.com/…/atheist-argument-against-relig…/

##############################
https://web.facebook.com/idreesazaad/posts/10216189918007546
زندگی! رحم نہیں تیرا وطیرہ، نہ سہی مرجوجائیں گے تو مرحوم بھی ہوجائیں گے ادریس آزاد

##############################
https://web.facebook.com/idreesazaad/posts/10216189914847467
’’مولانا جلال الدین رومیؒ کے سامنے ایک زاہد کی اس طرح تعریف کی گئی کہ اس نے تمام عمر میں کسی برے کام کا ارتکاب نہیں کیا۔ مولانا نے یہ سن کر فرمایا، ’کاش کردے وگ...زشتے‘‘ یعنی بنسبت اس کے کہ آدمی عمر بھر کوئی برا کام نہ کرے اور ایک حالت پر ٹھہرا رہے۔  یہ بہت بہتر ہے کہ وہ برے کام کا ارتکاب کرکے حالتِ موجودہ سے ترقی کرجائے‘‘ مولانا الطاف حسین حالیؒ See More

##############################
https://web.facebook.com/idreesazaad/posts/10216202808729806
یاد رہے کہ ہینری کیونڈش (1731-1810) نے  الیکٹرک کرنٹ کے پوٹینشل کا تصور سب سے پہلے پیش کیا۔ اُس کے پاس، اتنے قدیم زمانے میں وولٹس اور کرنٹ کا تناسب نکالنے کا کوئی ایسا طریقہ نہ تھا جس میں وہ آلات استعمال کرکے نتیجہ اخذ کرتا چنانچہ کیونڈش نے اپنے جسم سے کرنٹ گزارنا شروع کردیا۔ وہ بار بار خود کو کرنٹ لگوا کر اندازے لگاتا رہا کہ کتنے وولٹ ہوں تو کتنا کرنٹ ہوگا۔ چنانچہ سب سے پہلے ہمیں کرنٹ اور وولٹس کےتناسب کے بارے میں کیونڈش نے بتایا اور یہ نتائج اُس نے اپنے جسم کو پہنچنے والے بجلی کی جھٹکوں کی کمی یا شدت سے جمع کیے۔  سالیوٹ کیونڈش <3 <3

##############################
https://web.facebook.com/idreesazaad/posts/10216198511462377
وفورِ شعر ہے اور  رات ہونے والی ہے تُو  چاند ہے تو، ملاقات ہونے والی ہے تمہاری بات نے دل کی گھٹا کو چھیڑدیا ہماری آنکھوں سے برسات ہونے والی ہے میں اپنے خول میں سُوراخ  کرنے والاہوں مرے بطن سے مری  ذات ہونے والی ہے یہ ایک ساتھ جو خاموش ہوگئے ہیں لوگ ضرور کوئی بڑی  بات ہونے والی ہے ہرایک شخص ہی تیشہ اُٹھائے پھرتاہے بُتوں کی شہرمیں بہتات ہونے والی ہے وہ اپنی آنکھوں میں آیات لکھ کے لایا ہے اُس اجنبی سے مجھے مات ہونے والی ہے میں جانتاہوں حقیقت  سوانگِ محشرکی یہ دل لگی بھی مرے ساتھ ہونے والی ہے وہ کارِ عشق میں بھی کامیاب ہوگیا ہے اب اُس کو لمبی  حوالات ہونے والی ہے ہمارےضبط   کی پختہ روی  سے لگتاہے کچھ اور تلخیِ اوقا ت ہونے والی ہے سفرتوہوگا مگر راستے نہیں ہوں گے عجیب صورتِ حالات ہونے والی ہے ادریس آزاد

##############################
https://web.facebook.com/idreesazaad/posts/10216208728157788
یہ ملک ریاض اور حسن نواز کی کیا کہانی ہے؟

##############################
https://web.facebook.com/idreesazaad/posts/10216216093741923
ایسی وڈیو جو آپ نے پہلے کبھی نہیں دیکھی -

##############################
https://web.facebook.com/idreesazaad/posts/10216225879986573
غُلاب گھولَس کہ گال کِیتِس غضب کریندے جڈاں اَلیندے زباں سریکی تے بول مِٹھڑے مَکھاں شرینڑیں ودا  وَنڈ یندے پریم رشتہ وی یار   مِٹّی دا جیویں  کوئی کھڈوانڑا ہِے وِنجیج ونجے تاں اُوکوں بندہ ولا بھنیدے ولا بنڑیندے جوانی آوے جوانی ونجے جمال بُڈھڑا کڈائیں نِی تھِیندا   درخت جتنابزرگ ہووے ہوا کُوں اُتنی بہارڈیندے میں حسرتاں دےضعیف  ٹوٹے ،کھِنڈاکے جھاجھاتُوں  ایویں چُنڑداں جِویں کوئی بال پیاری شَے کُوں  پھِٹا چھُڑیندَے،  ولا گُلیندَے حضور! کوئی تَویز  ڈَسّو ،  جو ہاں دا پنجرہ کُراڑ کرگَے پرند خواباں دا آکے باہندَس  نہ دَر مریندَے، نہ دَرکُھلیندَے دعاواں  کر  تُو  خدابچاوےاَزادصاحب دے پیار کولوں چلاک گالہڑہِے گالہیاں کر، فقیربندیاں کو چا  پھسیندَے ادریس آزاد

##############################
https://web.facebook.com/idreesazaad/posts/10216224318147528
قابلِ داد اور متاثر کن۔ ہم بھی شامل ہونگے ترقی کے اس سفر میں اِن کے ساتھ ۔ انشااللہ

##############################
https://web.facebook.com/idreesazaad/posts/10216011135418093
ابلیس کی مجلسِ شوریٰ

##############################
https://web.facebook.com/idreesazaad/posts/10216016993524542
سر یہاں تو دن میں بھی انصاف نہیں ملتا ۔۔۔۔ برسوں لٹکا دیتے ہیں ۔۔۔ خان کے دعوے بھی مٹی میں دفن ہوگئے سارے ۔۔

##############################
https://web.facebook.com/idreesazaad/posts/10216051657111110
اب کے جو تصویر پیکٹ پر چھاپی گئی ہے، یہ سگریٹ سے نفرت کرنے والوں سے نفرت کروانے کی شاید کوئی سکیم ہے۔ :)

##############################
https://web.facebook.com/idreesazaad/posts/10216260391769346
شفقت چیمہ کیسے ایک حافظِ قرآن امام مسجد سے فلموں میں آیا اور پھر آج کیسے واپس پلٹا ؟؟ چیمہ صاحب اپنے ماں باپ کو یاد کرتے رو پڑے!!!

##############################
https://web.facebook.com/idreesazaad/posts/10216278124452652
ہماری یونی ورسٹی کے بچے، میرے بیٹے سے بھی چھوٹے، گولیاں کھا کر مر گئے! ہم بلاوجہ روتے ہیں کہ ہماری قوم جاہل ہے!  دو دن سے جو تماشا ٹی  وی پر دیکھ رہے تھے وہ جاہلوں نے نہیں، اعلیٰ تعلیم یافتہ طبقوں نے لگا رکھا تھا۔ اب سنا کہ  ایک لسانی تنظیم نے ایک مذہبی تنظیم کے ایجوکیشن ایکسپو پر دھاوا بول دیا۔   ہم اپنے بڑوں کے علاقائی،لسانی اور مذہبی تعصبات کی بوئی ہوئی فصل کاٹ رہے ہیں۔ اپنے جوان بچوں کے لاشے اٹھا رہے ہیں اور انھیں اکسانے والے پس پردہ بیٹھے تماشا دیکھ رہے ہیں۔

##############################
https://web.facebook.com/idreesazaad/posts/10216285131387821
پھگنڑ کُوں اِتنا مانڑ ڈِیو چیتَر دا گھُنڈ چا سگے دُھنداں دے روگ مُک ونجِن ساڈو بہار آسگے چیتا چلاک ہووے نئیں، لفظاں دے ہار پووے نئیں دل کُوں مِلے الاونڑاں ، ڈِٹھاہویا ڈِکھا سگے دُنیا کُوں گل گھتا تاں ہِم لُووے دی اِیں پُشاک کُوں کونی کوئی ہَنڈا سگا، کونی کوئی ہَنڈا سگے منہ داگھِراں تاں اُوہندا ہےیا اے گھِراں وی اوندا نئیں؟ اِتنا تاں حق من گھِنو، چِتھا ہویا تاں کھاسگے ساڈے سِراں تے چڑھ کے او، اُچّا بہوں تھِیا کھڑَے اِتنا نِواؤ پہاڑ کُوں روہی کُوں ہتھ لاسگے ادریس آزاد

##############################
https://web.facebook.com/idreesazaad/posts/10216303777493962
شِیدا بادشاہ ۔۔۔ تحریر: سُندس ہاشمی، (طالبہ بی ایس سیکنڈ، اُردو) وہ دن آخر کیسے بھلایا جا سکتا ہے جب آپ کی تعریف ہو اور  وہ بھی دو دوتین تین بار اور وہ بھی آپ کے پسندیدہ استاد سے۔جی ہاں میں بھی نہیں بھلا سکتی ۔سر ادریس آزاد سے اس روز تعریف ہوئی ، اُنہوں نے شاباش دی اور وہ بھی دو تین بار۔ یادگارلمحات ہیں، ہمیشہ یاد رہنے والے۔ بے شک۔ تعریف والے دن  دراصل سر ہمیں اسلامی  تہذیب کے بارے میں بتا رہے تھے۔ انہوں نے وضاحت کرتے ہوئے بتایا کہ شروع شروع کی اسلامی تہذیب دراصل  صرف عرب کی تہذیب  تھی۔پھر سر نے کلاس سے مخاطب ہو کر پوچھا کہ کوئی بتا سکتا ہے کہ اسلام  میں باہر سے کون سی تہذیب  سب سے پہلےآئی؟  میرے منہ سے یکدم نکلا کہ فارس کی تہذیب،سر نے حسبِ معمول ایک بار پھر  میرا نام پوچھا اور مجھے شاباش دی۔میں بہت خوش ہوئی ۔اس دن میں واقعی بہت خوش تھی۔ کیونکہ اپنی مباح آپی کے ساتھ آج کافی وقت گزارا تھا جو میں کبھی بھی نہیں بھلا سکتی اور پھر ابھی سر سے تعریف ؟ یہ تو کمال ہورہاتھا۔ پھر سر نے پوچھا کہ اس کے بعد کون سی تہذیب آئی؟ میں نے کلاس کی طرف رخ کیا اور کہا، ’’کلاس  اب میں  تم لوگوں کو موقع دے رہی ہوں، کیا کوئی بتائےگا؟ ‘‘مگر کوئی بولا ہی نہیں تو،  سر مجھ سے مخاطب ہو کر بولے، ’’ بیٹا آپ ہی بتا دو!  اِن کو   تومعلوم نہیں۔ ‘‘ لیکن آپس کی بات ہے۔میں تو سوکھا رعب ڈال رہی تھی ۔ معلوم تو مجھے  خود بھی نہیں تھا۔🙈  ایک  دن سر نے ہمیں ایک اسائنمینٹ  دی۔ عرب کا ایک  تاریخی اور تہذیبی مکالمہ ڈھونڈ کر لانا تھا۔یہ ایک خاص مکالمہ تھا۔ سرنے بتایا کہ ’’البدایہ والنہایہ‘‘ سے ملےگا۔ سرنے کہا، اس کا اردو میں ترجمہ کرنا ہے اور پھر اسے ایک لڑکی  پڑھ کر سنائےگی۔میں پھر بولی۔ ’’سر اس کو ڈرامے کی شکل دیتے ہیں۔ دو لڑکیاں ہوں۔ ان کے درمیان مکالمہ کروایا جائے‘‘۔ سرنے مسکرا کر میری جانب دیکھا اور کہا، ’’زبردست آئیڈیا ہے، ضرور کرو‘‘‘ ساتھ ہی پھر میری تعریف کرڈالی۔  🙈   مجھے اس وقت اچانک پیاس سی محسوس ہوئی اور میں نے پیچھے مُڑ کر دلآویز سے پانی مانگا۔ ایک دوست بولی، ’’کیوں سندس! تعریف ہضم نہیں ہورہی؟‘‘ بس وہ دن اور آج۔ کسی سے بھی پانی مانگو! یہی جواب ملتاہے، ’’پانی؟ کیوں؟ تعریف تو نہیں سُن لی کسی سے؟‘‘ سر کے سامنے ہم نے جو ڈرامہ پیش کرنا تھا، اُس میں دواہم کردار تھے۔ ایک  فارس کا  بادشاہ اور دوسرا عربی رئیس نعمان بن منذر۔ نعمان کا کردار ایمان نے  کرنے کا فیصلہ کیا ،اور میں نے بادشاہ کا کردار کرنے کے لیے اپنے آپ کو پیش کیا۔وہ الگ بات ہے کہ نہ  بادشاہوں جیسا ڈیل ڈول اور نہ بادشاہوں جیسی رعب دارشخصیت مگر پھر بھی نہ جانے کیوں میں نے بادشاہ بننا چاہا۔  مریم خٹک ہمارے ڈرامے کی ڈائریکٹر تھی۔ لیکن ہم ڈرامے کی ریہرسل تو تب کرتے جب مکالمہ مل جاتا۔ سرنے البدایہ کی جلد نہ بتائی تھی اور نہ ہی کوئی نشانی۔ چنانچہ مکالمہ ڈھونڈتے ڈھونڈے ڈائریکٹرصاحبہ تو ڈینگی  صاحب سے جاملیں۔ صرف ملیں ہی نہیں بلکہ ڈینگی صاحب کے گھر بطورمہمان کے باقاعدہ قیام فرمالیا۔ اُنہوں نے بھی خوب خاطر مدارت کی۔ داد دیتی ہوں اُن کے ذوق کو۔ ویسے خٹک بھی داد کے قابل ہے۔ جلد ہی واپس آگئی اور وہ بھی صحت یاب ہوکر۔  چنانچہ اب اس ڈرامے کے لیے ان سب  لڑکیوں نے اپنے نام لکھوائے جنہوں نے حصہ لینا تھا۔ میں بھی آگے بڑھی۔ خٹک نے آڈیشن  لینے تھے۔۔ اس کا نام۔تو مریم خٹک ہے لیکن شروع میں مریم لگاتے ہوئے میری زبان میں کھجلی سی ہونے لگی ہے۔ لکھتے ہوئے وہی کھجلی انگلیوں میں ہونے لگتی ہے تو میں صرف خٹک پر ہی اکتفا کرتی ہوں۔ اگلے دن میں  ذہنی طور پہ اچھی طرح تیار ہوئی اور  بس بادشاہ بننے کا چاہ پورا کرنے کے لیے خود کو مزید بہتر کرنے کی کوشش میں لگی رہی۔جب کلاس میں پہنچی تو بادشاہ کا سکرپٹ میرے ہاتھ میں تھما دیا گیا۔ میں حیران ہوئی کہ بس!! میری سیلیکشن ہوبھی گئی؟ اور وہ آڈیشن کہاں گیا؟ یونہی  ساری رات اور پھر  پورا رستہ خود کے پیچھے پڑی رہی۔ نعمان بن منذر کا کردار ایمان نے ہی لیا، عائشہ خان اور صبا کو نقیب بنایا گیا۔ڈرامے کو بہترسے بہتر شکل دینے کے لیے خٹک نے عرب سفیر کے ساتھ ساتھ مختلف ممالک کے کچھ اور سفیر وں کو بھی شامل کردیا۔اب اُن سفیروں کے کرداروں کے لیے لڑکیوں نے اپنے نام لکھوائے۔اب چونکہ البدایہ میں اُن سفیروں کا تو کوئی ذکر ہی نہیں تھا اِس لیے ایمان نے اُن فرضی سفیروں کے مکالمے خود لکھے۔ ملک شام کا سفیر، ملک روم کا سفیر، ملک ہِند کا سفیر، مصر کا سفیر وغیرہ وغیرہ۔ ڈرامے میں کردار بڑھتے چلے گئے لیکن بادشاہ میں ہی تھی۔ہم لوگوں نے ابھی تک ریہرسل نہیں کی تھی۔اس لیے میرا کردار ابھی تک خطرے میں تھا۔ اسی دوران بادشاہت کی ایک اور اُمیدوار سامنے آگئی، یعنی معصومہ۔ لیکن خدا کا شکرہے اس کی آواز بہت پتلی تھی۔ خٹک نے اسے کہا، ’’تم رہنے دو!‘‘۔ اب میری باری تھی، مجھے بول کردکھاناتھا۔ میں نے اپنی ہنسی کو قابو میں رکھ، گردن اکڑاتے اور لہجے کو بارعب بناتے ہوئے کر دو ڈائیلاگ سنائے۔ لڑکیوں کے چہروں پر موجود تاثرات دیکھ کر مجھے اندازہ ہوا کہ بادشاہت کے لیے مجھے نہ چاہتے ہوئے چنا جارہاہے۔ لیکن بہرحال چُن لیاگیا۔ بادشاہ کی وزیر بادشاہ کی ہی دوست دلآویز تھی۔اس طرح سب لڑکیاں منتخب ہوگئیں اور میں خوش۔ دربار میں موجود تمام سفیروں کے سکرپٹس لکھنے کے لیے ایمان نے اِدھر سے اُدھر سے بہت مدد لی اور جب سکرپٹس مکمل ہوگئے تو باقاعدہ ریہرسل کا اہتمام کیا گیا۔اب مسئلہ یہ تھا کہ پہلی ریہرسل میں موجود نہیں تھی۔ کچھ اور لڑکیاں بھی غیرحاضر تھیں اور میرے دونوں دربان بھی نہیں آئےتھے۔ چنانچہ بادشاہ کے بغیر ہی  یعنی فقط رعایات کے زور پر ہی ریہرسل انجام دی گئی۔مگر اس کے بعد میں کسی ریہرسل میں غیرحاضر نہیں رہی۔ایک تو اللہ اللہ کرکے یہ کردار ملا تھا۔اس لیے اب اگر میں کوئی نخرہ کرتی تو کردارہی ہاتھ سے چلاجانا تھا۔ نہایت نازک مرحلے تھے۔اب میں کوئی نخرہ افورڈ نہ کرسکتی تھی۔ اگلی ریہرسل یادگارتھی کیونکہ اِسی میں مجھے شیدے بادشاہ کا لقب ملا۔دراصل یہ جو میری ہنسی ہے نا یہ میری سنتی نہیں ہے۔اب مجھے کلاس نے جب بھی مخاطب کرناہوتو  کہتے ہیں ’’اوے شیدے! اِدھر آ! اوے بادشاہ! یہ کام تو کردے ذرا! مجھے بُرا تو نہیں لگتا مگر اِتنا اچھا بھی نہیں لگتا۔ریہرسلوں میں میرے دبارن اکثر غائب رہتے تھے۔ ہم دربان نہ ہونے کی صورت میں ڈائریکٹر کو ان کی کرسی سے اُٹھا کر دربان کی جگہ کھڑا کردیتے  اور بادشاہ کے دوسرے پہلو میں  صبا کو کھڑا کیا جاتا۔ ہاں تو میں دوسری ریہرسل کی بات بتارہی تھی۔ خٹک سے کہا گیا کہ بادشاہ کے القابات پکارو!۔ میں القابات کے ساتھ ساتھ اکڑکرچلتے ہوئے تخت کی طرف بڑھی تو  میں نے دیکھا کہ درباری تو سب بیٹھے ہوئے ہیں، کوئی بھی میری عزت افزائی کے لیے اُٹھ کر کھڑا نہیں ہوا۔ایسے جیسے بادشاہ کی تو کوئی اہمیت ہی نہیں تھی۔میں نے شکایتی نگاہوں سے ایمان کی طرف دیکھتے ہوئے گلہ کرنا چاہا تو وہ بولی، ’’بس بس اتنا ہی کافی ہے۔‘‘ لیکن یہ میرے بارعب اور گرجدار لہجے کا اثر تھا یا میری مصنوعی مونچھوں کا رعب کہ آہستہ آہستہ سب ہی میرا احترام کرنے لگ گئے۔اب جو میں دربان کی صدا پردربار میں آ ئی  تو سب ہی گردنیں جھکا کر کھڑے ہوگئے۔ سکرپٹ کے مطابق تو میرے بیٹھ جانے  پر انہوں نے گردنیں اُٹھالینی  تھیں۔ پھر جب میں اُنہیں اشارہ کرتی تو وہ اپنی اپنی نشتوں پر بیٹھ جاتے۔ لیکن اُن  سب کی نظروں میں اپنا اتنا زیادہ احترام دیکھ کرمجھے مارے خوشی کے بیٹھناہی  بھول گیا۔درباری گردنیں جھکائے جھکائے تھک گئے تو ایک طرف سے آواز آئی، ’’بادشاہ بن بادشاہ، شِیدا نہ بن!‘‘ ۔ وہ دن گیا اور آج کا دن آیا، میں تب سے اب تک شیدا بادشاہ ہوں۔ میری کارکردگی مکمل ہو جانے کے بعد نعمان بن منذر جب تقریر کرتا تو اس وقت مجھے ہدایت کی گئی تھی  کہ تم نے تیوری چڑھانی ہے ۔مگر جب میں  تیوری چڑھاتی تو منذر سمیت سب درباری ہنس پڑتے۔ ڈائریکٹر غصے سے کہتی، ’’شیدے! انسان بن انسان! ورنہ تم سے بادشاہ کا رول واپس لے کر فقیر کا رول تھما دونگی‘‘ صرف یہ ہی نہیں مجھے ڈائیلاگ دیے گئے تھے جو میں نے نعمان بن منذر کی تقریر کے بعد بولنے تھے۔ ’’خاموش! تمہیں بادشاہ کے ساتھ بات کرنے کا سلیقہ نہیں ہے‘‘ پہلا ڈائیلاگ بس اتنا سا تھا۔میں نے مکمل ڈائیلاگ بولا، لیکن کچھ یوں، ’’خاموش! تمہیں بادشاہ کے سامنے بات کرنے کا سلیقہ نہیں (اورکچھ وقفے کے بعد)  ہے۔‘‘ یہ سن کر نعمان بن منذرتولوٹ پوٹ ہوگیا۔ درباریوں نے کہا، ’’جو مرضی کرلو! شیدا شیدا ہی رہےگا‘‘۔ میں اور خٹک بیچارے  ہروقت چَرتے رہنے کی وجہ سے بہت بدنام ہیں۔ فرق صرف یہ ہے کہ اُس کو دیکھ کر پتہ چلتاہے کہ وہ ہروقت چرتی ہے جبکہ مجھے دیکھ کر پتہ نہیں چلتا۔جب وہ دربان بنتی تو کچھ نہ کچھ کھارہی ہوتی تھی ۔ میں چونکہ  تخت نشین ہونے کی وجہ سے  اپنے دربان  کے پیکٹ  میں اپنا ہاتھ ڈال سکتی تھی، چنانچہ بادشاہ سلامت بھی منہ کا ذائقہ بدلتے رہتے۔ہمیں یوں دیکھ کر پیچھے سے عنقا بولتی، ’’بھُکھّا بادشاہ! تے بھُکھّا دربان‘‘۔ میں  اندر سے  بہت پریشان تھی،  کہ ڈرامہ کیسے کروں گی؟کیا میں کر سکوں گی ؟ کیوں کہ میرے دوست میرے ہر طرف تھے  دلآویز وزیر تھی،ایمان  نعمان بن منذر تھی،دو کنیزوں میں سے ایک کنیز مریم عباس تھی ، کیمرا مین اپنی لاریب تھی اور سب سے بڑھ کر اس ڈرامے کی ڈائیرکٹر بھی اپنی دوست خٹک تھی۔ان سب کے آس پاس ہوتے ہوئے میں سنجیدہ کیسے ہو سکتی تھی  بھلا۔ کسی نہ کسی نے ہنسا ہی دینا تھامگر عنقا جو اس ڈرامے سے باہر تھی اس نے کافی حوصلہ دیا۔ ریہرسل کرتے کرتے آخر وہ دن آ ہی گیا جب یہ ڈرامہ سر کے سامنے پیش کرنا تھا۔سب اپنا اپنا سامان لے آئے ۔سب کا سب سامان پورا تھا مگر بادشاہ کی کسی کو فکر ہی نہیں تھی۔میں ایسے بیٹھی تھی کہ اچانک میری نگاہیں خٹک کے برقعے پر جا کر رکیں  جو اندر سے سنہرے رنگ کا تھا اور،  اوپر سے بلیک نیٹ تھی۔وہ برقعہ  زبردستی اُتروا لیاگیا۔خٹک نے اس دن کے لیے بہت سے خواب دیکھے تھے ۔کہ یہ کروں گی وہ پہن کے آؤں گی مگر وہ بلکل سادی آئی ۔ اور تواور اُسےاپنا برقعہ بھی نصیب نہ ہوا۔ بیچاری! برقعے کے بعد اب اُسکے ساتھ کا ڈوپٹہ دیکھنا تھا جو صبا کے پاس نظر آیا ۔اس سے ہم نے اتروایا۔ آویزے  دلآویز کے بستے سے  نکلے، مالا اور سہرا عائشہ طالب لے آئی اور کھُسہ ہاجرہ  کا کام آیا۔ پیچھے بچیں انگوٹھیاں،  جو مجھے جس ہاتھ میں  نظر آئی  میں نے اُتروا لی۔ اور بس پھر ایک بادشاہ تیار ہوگیا۔ وہ بھی فارس کا بادشاہ۔ 🙃🙃 میں یہ بات بخوبی جانتی تھی  کہ مجھے ہنسی آ جانی ہے اور رعب دار نہیں لگوں گی، سو میں نے اپنی داڑھی مونچھیں پرتوجہ مرکوز کرنا شروع کردی۔ سب کے سب تیار ہو گئے اور سب بہت اچھے لگ رہے تھے۔ آج ہمارا دربان بھی آ گیا اور اس کو بتا دیا گیا کہ کیا کہنا ہے۔ جمعرات کی بہت حسین شام تھی۔ سر ڈیپارٹمنٹ میں آ چکے تھے۔ سر خود بھی تجسس میں تھے کہ بادشاہ کون ہو گا ۔ سر کو یہی توقع تھی کہ بادشاہ مریم خٹک ہو گی ۔پر سر کو کیا معلوم کہ بادشاہ ان کی توقعات کے  بالکل برعکس ہے۔🙈🙈 کچھ ہی دیر میں ڈرامے کا آغاز ہوا۔ چونکہ  صبا نے پروگرام کا آغاز کروانا تھا، سو وہ اپنا کردار کرکے لوٹی تو اس نے اپنا دوپٹہ لاکر مجھے دیا۔ عائشہ طالب نے مجھے تیارکروایا۔ دربان کی آواز میرے کانوں پر پڑی۔ ’’باادب! باملاحظہ! ہوشیار!‘‘ اُف اُف اُف اُف مجھے بہت ہنسی آ رہی تھی۔  جلدی سے ہنسی کو آگے پیچھے کیا۔  دربان کا اعلان  ختم ہوتے ساتھ ہی میں اندر آئی۔خداجانے مجھے دیکھ کر سر کے کیا تاثرات ہوئے ہوں گے ؟ وہ  میرے  بالکل سامنے بیٹھے تھے۔وزیر نے آ کر مجھے سب کا تعارف کروایا  ۔ اس طرح نعمان بن  منذر سے پہلے دوسرے ممالک کے سفیروں نے اپنی اپنی تہذیب کے بارے میں خاص باتیں بتائیں جو انکو دوسری تہذیبوں سے ممتاز کرتی  تھیں۔ بیچ بیچ میں میری کوشش ہوتی کہ میں اپنے بیٹھنے کا انداز بدلوں تو میں نے ٹانگ کے اوپر ٹانگ چڑھالی۔مگراچانک مجھے محسوس ہوا کہ میرا پورا بدن ہِل رہاہے۔غورکرنے پر پتہ چلا  کہ میری ٹانگیں کانپ رہی ہیں اور اس لیے میں خود کو ہِلتاہوا محسوس کررہی ہوں۔میں نے جلدی سے ٹانگ واپس زمین پر رکھ دی اور پہلے کے جیسا بیٹھ گئی۔ نعمان بن منذر کی تقریر ختم ہوئی تو  میرا ڈائیلاگ شروع ہوا۔ میں نے عرب تہذیب پر طنز کیا اور اُنہیں بکریوں کے چرواہے کہہ کر پکارا۔ میں نے اور بھی کافی سخت باتیں کیں۔ جب میرا ڈائیلاگ مکمل ہوا تو اچانک سر نے زور زور سے تالی بجانا شروع کردی۔ بس پھر کیاتھا، کمرہ تالیوں سے گونج رہاتھا۔ نعمان بن منذر  نے عرب کی تہذیب کے حق میں جو تقریر کی تھی  وہ خاصی لمبی تھی۔میں تیوری چڑھائے چڑھائے تھک گئی لیکن تقریر تھی کہ ختم ہونے کا نام ہی نہ لیتی تھی۔تقریر ختم ہوئی تو میں نے دربانوں کوپکارا! مگردربان ندارد۔ یہ میرے دربان کہاں مرگئے تھے۔کچھ دیرکےلیے ڈرامہ پاز ہوگیا۔مجھے لگ رہا تھا کہ اب تو سر بھی مجھے شیدا شیدا سا محسوس کررہے ہونگے۔میرا خیال تھا کہ میری بے عزتی ہورہی ہے۔مگرپھردربان آہی گئے۔ ڈرامہ اختتام کو پہنچا تو سر نے خوب تعریف کی۔اس دن ہم نے سر کے ساتھ گروپ فوٹو بنوایا۔بہت اچھے دن کا اختتام ہوا۔ اس ڈرامے کی ویڈیو میرے فون میں بنی تھی۔ تقریباً آدھے گھنٹے کی تھی۔ایمان کے علاوہ مجھ سے کسی نے نہیں مانگی۔ ان کے صبر اوراعلیٰ ظرفی کو سلام ہے۔ کیونکہ میں یہ ویڈیورات کو سونے سے پہلے تین دفع اور صبح کو اُٹھ کر ایک دفعہ دیکھ نہ لوں تو اپنا آپ بادشاہ بادشاہ سا محسوس ہی نہیں ہوتا۔میرےگھروالوں نے جب بادشاہ دیکھا تو کہنے لگے، ’’تم بادشاہ بن کیسے گئیں؟‘‘۔  میرے منہ سے بے ساختہ نکلا، ’’خاموش! حدِ ادب!‘‘ جب یہ ڈرامہ ہم نے دوبارہ  ڈیپارٹمنٹ کے سامنے  کیا تو تب بادشاہ کے نام سے میری پہچان بن گئی ۔ مجھے اس بات کا اندازہ تب ہوا جب مجھے اسائنمنٹ بنانے کے لیے شیٹ درکار تھی ۔اور میں اپنے سینیرز کی کلاس میں گئی اور کہا ۔ مجھے شیٹ چاہیے ، تو ایک آپی نے کہا، ’’بادشاہ سلامت آئے ہیں انکو تو  میں شیٹ دیتی ہوں‘‘۔ میں بڑی خوش ہوئی۔ دل جیسے باغ باغ ہو گیا اور پھر بڑی شان کے ساتھ کلاس سے نکلی ۔ کلاس میں آ کر جو بتانا چاہا تو پھر خاموش ہو گئی ۔کیونکہ یہ بتانا اپنی بےعزتی کروانے کے مترادف تھا کہ  بادشاہ صاحب 2 روپے کی شیٹ مانگنے گئے اور عزت افزائی پر خوشی منا رہے ہیں😬😬😬ڈرامہ تو ختم ہو گیا مگر شیدا نام رہ گیا جو شاید ہمیشہ رہے گا۔ سُندس ہاشمی

##############################
https://web.facebook.com/idreesazaad/posts/10216308915582411
دیکھا جائے تو ہندوستان اور امریکہ میں ہی اصلی جمہوریت ہے۔ کیونکہ اصلی جمہوریت کی یہ نشانی ہے کہ وہاں عام آدمی کی حکومت ہوتی ہے۔ مودی اور ڈونلڈ ٹرمپ سے زیادہ عام آدمی کون ہوگا۔ ان دونوں کی ذہنی سطح اتنی عامیانہ ہے کہ جمہوریت کی حقانیت پر یقین ہونے لگتاہے۔

##############################
https://web.facebook.com/idreesazaad/posts/10216308508532235
بھَگتُو کا قرض ۔۔۔۔۔۔۔۔۔۔۔۔۔۔ بھَگتُو ملاح جب بھی جیل سے آتا واپس دھندے میں جُت جاتا۔ وہ ایک مشہور پیشہ ور چور تھا ۔ چونکہ پرانے زمانے میں ہرشئے میں روایات اور... اقدار کا خیال رکھا جاتا تھا اس لیے سب لوگ بھَگتُو کی ایک خاص انداز میں عزت کرتے تھے۔ اسی عزت کا نتیجہ تھا کہ وہ جب بوڑھا ہوگیا تو دس پندرہ سال تک اہل علاقہ نے اُسے پرانے چوک میں چوکیدار مقرر کردیا۔ سب کا یہی خیال تھا کہ چونکہ وہ چوری، نقب لگانے، دیواروں پر چڑھنے اور چھتیں پھلانگنے کا ماہر ہے اور چوروں کی ہرادا اور ہرطریقے سے واقف ہے اس لیے وہی چوکیدار بننے کا بھی سب سے زیادہ اہل ہے۔  بلکہ بھَگتُو کو سب سے پہلے چوکیدار میرے اباجی نے ہی بنایا تھا۔ کئی سال تک وہ ہمارے گھر اور مال ڈنگر کا چوکیدارہ کرتا رہا۔ اور پھر کہیں اہل علاقہ نے اسے پرانے چوک میں بڑے عہدے پر منتقل کردیا۔ بھگتُو جب چوکیدار بن گیا اور پرانا ہوگیا تو اس کا ٹائم ٹیبل یہ ہوتا کہ عشأ کی نماز کے بعد وہ چوک میں آجاتا اور اپنے مخصوص بنچ پر براجمان ہوجاتا۔ ہم اس وقت لڑکے تھے۔ میں تب پان بہت چبایا کرتا تھا۔ میں پیلی پتی والا پان منہ میں رکھ، بھگتُو کے بنچ پر اس کے ساتھ جابیٹھتا تھا۔ بھگتو نے تقریباً ہر اُس چوری کی واردات مجھے سنائی جو اس نے اپنی زندگی میں کی تھی اور اسے یاد رہ گئی تھی۔ کئی مرتبہ وہ آپ کا ہاتھ پکڑ کر اپنے سر پر لے جاتا اور پھر اپنے سر پر آپ کا ہاتھ پھِرواتے ہوئے کہتا،  ’’یہ دیکھو! پولیس کے ڈنڈے کھا کھا کر میرا سر کیسا ہوگیا ہے؟‘‘ بھگتُو کا سر واقعی بہت عجیب و غریب تھا۔ جیسے ساحل کی ریت پر کوئی بڑی لہر اپنے نشان چھوڑ جائے۔ بھَگتُو چوروں کے قواعد ، رسم و رواج اور اقداروروایات کے بہت واقعات سناتا تھا۔ اس کے نزدیک بڑا چور یعنی بڑی شان والا چور وہ تھا جو پولیس کے مارنے پر چوری نہ مانے۔ وہ سینہ تان کر اکثر اس طرح کے واقعات سناتا،  ’’ایک مرتبہ تھانیدار نے مجھے کہا، بھگتُو سچ سچ بتاؤ! فُلاں چوری تم نے کی؟ تو میں نے تھانیدار سے کہا، صاحب جی! ایک گلاس پانی تو پلا دیں پہلے۔ تھانیدار نے اسی وقت ایک پولیس والے کو حکم دیا اور پولیس والا میرے لیے پانی لے آیا۔ میں نے پانی پیا۔ گلاس خالی کرکے پولیس والے کو تھمایا اور تھانیدار سے کہا، ’صاحب جی! ابھی یہ جو پانی میں نے پیا ہے۔ آپ پہلے مجھ سے یہ منوائیں کہ میں نے پیا ہے۔ تب میں چوری بھی مان لونگا۔ یہ بات سن کر تو تھانیدار کو اور زیادہ غصہ آگیا۔ اس نے میری خوب دھلائی کی لیکن پھر دوبارہ چوری کا سوال نہ کیا بلکہ آخر تک یہی پوچھتا رہا کہ ’بھگتُو! تم نے  ابھی پانی پیا کہ نہیں؟‘‘ بھگتُو کے پاس کہانیاں ہی کہانیاں تھی۔ سب اسکی اپنی زندگی کے واقعات تھے۔ چوریوں کی وارداتیں، ڈنگر(جانور) کھولنا۔ رات کی تاریکی میں جسم پر تیل مل کر صرف ایک جانگیہ پہن، اونچی اونچی چھتوں پر پھدکتے چلے جانا۔ چھت سے چھلانگ لگانا تو زمین پر یوں آکر کھڑے ہوجانا جیسے بھگتُو گِر نہیں بلکہ اُڑ رہا تھا۔ ایک بار بھگتُو نے مجھے بتایا کہ، ’’کسی زمانے میں ہم پیشہ ور چوروں کے درمیان مقابلے ہوا کرتے تھے۔ ہم پھولوں کی ایک تھالی ہاتھوں میں تھام کر چھت سے چھلانگ لگاتے اور جس کی جتنی کم پتیاں اُڑ کر زمین پر گرتیں وہ اتنا زیادہ جیت جاتا‘‘ بھگتو کے بڑھاپے کے زمانے میں ہمارے شہر میں ایک اور پیشہ ور چور ’’اَچھُو کالیا‘‘ خاصا مشہور ہوچکا تھا ۔ لیکن وہ جوانی میں ہی چل بسا ۔ ایک روز کسی چھت سےایسا گرا کہ سیدھا نہ کھڑا ہوسکا اور اس کا منکا ٹوٹ گیا۔  بھگتو کی شادی جوانی میں تو نہ ہوسکی لیکن جب اس نے چوریاں چھوڑ دیں اور اباجی کی مُریدی میں آگیا تو اباجی کے بعض دوستوں کی کوششوں سے ہم نے کسی گاؤں میں اس کی شادی کروادی۔ وہ بیوی سے اتنا پیار کرتا تھا۔ اتنا پیار کرتا تھا کہ جب اس کی بیوی کو بھگتُو کی بجائے چودھری خالد سے پیار ہوگیا تو بھگتُو نے بیوی سے ناراضی کا اظہار کرنے کی بجائے اسے چودھری خالد سے ملنے دیا۔ وہ کہتا تھا ’’میری رانی کو خوش رہنا چاہیے۔ وہ خوش ہے تو مجھے اور کچھ نہیں چاہیے‘‘ ایک مرتبہ بھگتو کی بیوی غائب ہوگئی۔ لیکن تین دن کے اندر اندر اس نے ڈھونڈ نکالی۔ اور جب میری بھگتو سے ملاقات ہوئی تو اس نے بتایا کہ بیوی کو ڈھونڈنے کے لیے اس نے تیس چالیس مکانوں کی سیر کی ہے ۔ یعنی رات کو جب لوگ سورہے تھے تو وہ لوگوں کے گھروں میں اترا اور اس نے ایک ایک بستر پر لیٹے ، ایک ایک فرد کے چہرے سے کمبل ہٹا ہٹا کر دیکھا کہ کہیں اس کی بیوی تو نہیں سورہی؟ اور بالآخر اس نے اپنی محبوب بیوی کو ڈھونڈ ہی لیا۔ اس کے بعد بھگتُو خوشاب چھوڑ کر چلا گیا اور پھر کبھی واپس نہ آیا۔ مجھے آج تک معلوم نہیں کہ وہ کب فوت ہوا ہوگا۔ یا ابھی بھی زندہ ہو تو کچھ نہیں کہا جاسکتا لیکن اگر وہ اب زندہ ہوا تو اس کی عمر ضرور نوّے سال سے اوپر ہوگی۔اا بھگتُو، قوم کا ملاح تھا  چنانچہ ایک اور فن جو اس کی گھُٹی میں تھا اور اُسے چوری سے بھی زیادہ آتا تھا ، وہ تھا دریا میں تیرنا۔ مچھلیاں پکڑنا۔ ڈوبنے والوں کی لاشیں ڈھونڈ کر دینے کا کام وہ ہمیشہ مفت کیا کرتا تھا۔ موسم جتنا بھی سرد ہوتا بھگتُو کا کہنا تھا کہ جسم پر تیل مل کر اور بہت سا گُڑ کھا کر دریا میں چھلانگ لگا دو۔ بالکل بھی ٹھنڈ نہیں لگے گی۔ ایک مرتبہ بھگتونے مجھے مچھلی پکانے کا ایک عجب طریقہ بتایا۔ میں نے آج تک اس  طریقے پر مچھلی پکائی تو نہیں لیکن سوچتا ہوں کہ جب کبھی کوئی بھی اس طریقے پر مچھلی پکائے گا تو وہ مچھلی ہوگی بے حد لذیذ ۔ بھگتو نے بتایا کہ اگر کبھی دریا پر آپ اکیلے ہوں اور کچھ پکانے کے لیے آپ کے پاس کوئی سامان بھی نہ ہو تو آپ ایک مچھلی پکڑیں۔ مچھلی کا پیٹ صاف کرکے، اس پر چکنی دریائی مٹی کا موٹا موٹا لیپ کردیں۔ پھر عام گھاس پھونس اور چھوٹی موٹی لکڑیوں سے آگ کا چھوٹا سا الاؤ جلائیں اور مچھلی اس میں پھینک دیں۔ پھر دیکھیں کہ جب مچھلی پر لگی مٹی پک جائے جیسے کمہاروں کے گھڑے پک جاتے ہیں تو مچھلی آگ سے نکال لیں اور اسے درمیان سے اس طرح چیریں کہ مچھلی کسی سِیپ کے دو ٹکڑوں کی طرح دولخت ہوجائے۔ اور یوں آپ کے ہاتھ میں پکی ہوئی مٹی کی  گویا دو پلیٹیں آجائیں گی جن میں پکی پکائی مچھلی دھری ہوگی۔ بھگتو کی کہانیوں میں چوریوں، مچھلیوں اور پولیس کے علاوہ جیلوں کی داستانیں بھی ہوتی تھیں۔ اس نے اپنی عمر کا زیادہ تر حصہ جیل میں کاٹا تھا۔ وہ اتنی بار جیل گیا تھا کہ آخر جیل میں موجود تمام پرانے قیدیوں اور سٹاف کی اس کے ساتھ دوستی ہوگئی تھی۔ بھگتو کو وہ جیل سے باہر کچھ خریدنے کے لیے بھی بھیج دیتے تھے ۔ وہ چپ چاپ جاتا۔ سبزی، دال، جیلر کے لیے سگریٹ خریدتا اور پھرواپس آجاتا۔ جب جب وہ جیل میں ہوتا تو ہمیشہ کُک بھگتُو ہی ہوا کرتاتھا۔ جیل نے اسے اتنا اچھا کُک بنا دیا تھا کہ جس زمانے میں اباجی نے اسے بطور چوکیدار رکھا ہوا تھا۔ بھگتو ہمارا کُک بھی رہا۔ بھگتو نے گھر کے باہر تَنُور (تندوری) لگا رکھی تھی۔ تندوری لگا رکھی سے مُراد مٹی کا تنور بنا رکھا تھا۔ اور وہ تندوری کے چبوترے پر چڑھ کر بیٹھ جاتا۔ ساتھ کے ساتھ مذاق کیے جاتا، کہاںیاں سنائے جاتا اور ساتھ کے ساتھ روٹیاں تھپتھپاتا جاتا۔ بھگتو گاتا بھی بہت اچھا تھا۔ اگرچہ اس کا گَلہ دیہاتی قسم کا بلند تھا لیکن پھر بھی اس کے سُر نہ ٹوٹتے تھے۔ ایک گانا جو بھگتو اکثر سنایا کرتا تھا۔ مجھے آج بھی یاد ہے اور میں کبھی کبھی گنگناتا بھی ہوں۔ اگرچہ یہ آج تک معلوم نہیں ہوسکا کہ یہ گانا کسی پنجابی فلم کا ہے یا بھگتو اور اس کے دوستوں نے خود بنا رکھا تھا۔ ممکن ہے آج فیس بک کی اس پوسٹ کے بعد کوئی پنجابی فلموں کا شوقین دوست اس راز سے پردہ اُٹھا سکے، بھگتو یہ گانا سنایا کرتا اور اکثر رو پڑتا، اَسّی آں لفنگے تے تلنگے موچی وال دے جیلاں دے عادی اَسّی شوقیں آں دال دے اسی آں لفنگے تے تلنگے موچی وال دے لُٹے سہاگ اَسّی ، لُٹی پھلجھڑیاں کئی واری جیل ویکھی پایاں ہتھ کڑیاں نئیں ہوندے چور جانی! اَجکل ساڈے نال دے اسی آں لفنگے تے تلنگے موچی وال دے ۔۔ ادریس آزاد See More

##############################
https://web.facebook.com/idreesazaad/posts/10216311534727888
سبحان اللہ

##############################
https://web.facebook.com/idreesazaad/posts/10216308915582411
دیکھا جائے تو ہندوستان اور امریکہ میں ہی اصلی جمہوریت ہے۔ کیونکہ اصلی جمہوریت کی یہ نشانی ہے کہ وہاں عام آدمی کی حکومت ہوتی ہے۔ مودی اور ڈونلڈ ٹرمپ سے زیادہ عام آدمی کون ہوگا۔ ان دونوں کی ذہنی سطح اتنی عامیانہ ہے کہ جمہوریت کی حقانیت پر یقین ہونے لگتاہے۔

##############################
https://web.facebook.com/idreesazaad/posts/10216321634140367
ذرا سا زندگی میں مختلف ہوتا ہے اوروں سے جِسے پاگل سمجھ لیتے ہیں ہم، پاگل نہیں ہوتا ادریس آزاد

##############################
https://web.facebook.com/idreesazaad/posts/10216321578018964
غدار اِس کو کہتے ہیں۔

##############################
https://web.facebook.com/idreesazaad/posts/10216334888751724
تیسرا حصہ، ۔۔ دیکھاجائےتو کائنات کی ہرشئے میں ہی کثیف سے لطیف کی طرف سفر کرنے کا رجحان پایا جاتاہے۔ مثلاً پوری کائنات میں جس قدر بھی مادہ موجود ہے، سپیسٹائم فیبرک کی وجہ سے یہ ایک دوسرے کے نزدیک ہونے پر کششِ ثقل کے کنویں (Gravity Well)  یا کششِ ثقل  کے چاہِ خنداں(Gravity Dimple)  میں گرجاتاہے۔ یوں گرنے سے یہ ایک دوسرے میں پیوست ہوکرچھوٹے کنکروں سے بڑےپتھربناتارہتاہے۔ جتنا مادہ ان کے آس پاس آکر چمٹتا ، چپکتا رہےگا، اُن کے مرکز میں دباؤ بڑھتا چلاجائےگا۔ آخرالامریہ مادہ اتنا بڑھ جاتاہے کہ اندرونی دباؤ کی وجہ سے ستارہ پھٹ جاتاہے۔ اور اگرکوئی آبجیکٹ کبھی بھی نہ پھٹے اور یہ دباؤ مسلسل بڑھتارہے تو آخرالامر(الٹی میٹلی)  بلیک ہول بن کر ہی رہتاہے۔  بلیک ہول میں نہ تو کوئی ایٹم ہے اور نہ ہی کسی ایٹم کے بال بچے، یعنی پروٹان ، نیوٹران، الیکٹران، کوارکس، گلیوآنزوغیرہ وغیرہ۔ بلیک ہول میں جو کچھ بھی ہے اُسے مادے کی کسی تعریف کے مطابق بھی مادہ نہیں کہاجاسکتا۔ وہ انرجی ہے۔ فقط توانائی اور توانائی بھی ایسی کہ صرف اورصرف مرتعش  سٹرنگز پر مشتمل۔ الغرض مادے میں اپنے مرکز پر دباؤ ڈالنے کا رجحان پایا جاتاہے۔ یہ رجحان چونکہ آخرالامر مادے کے فنا اورانرجی کی پیدائش کا باعث بنتاہے اس لیے یہ کہنا چنداں غلط نہیں کہ کائنات میں موجود مادے کے اندر کثیف سے لطیف کی طرف سفر کرنے کا رجحان پایاجاتاہے۔ کائنات کی ہرشئے میں یہی رجحان پایا جاتاہے۔ جتنا بھاری بھرکم ایٹم ہےاتنا ہی تابکار ہے۔ یورینیم کا ایٹم کتنا بھاری ہے؟ اس کے مرکزے میں بانوے (92)  پروٹان ہوتے ہیں۔ یہ تو بہت ہی بھاری ایٹم ہوا ۔ کیونکہ ہم جانتے ہیں کہ ہائیڈروجن کا ایٹم سب سے ہلکا ایٹم ہے جس کے مرکزے میں صرف ایک پروٹان ہے۔ اب دونوں میں سے کس کوتوڑنا یا کس کا ٹوٹ جانا آسان ہوگا؟ ظاہر ہے بھاری ایٹم جلدی ٹوٹے گا۔ ایٹم بم کے دوران یورینیم کو توڑدیاجاتاہے۔ اس سے قدرے چھوٹے چھوٹے ایٹم وجود میں آتے ہیں یعنی یورینیم یورینیم نہیں رہتی بلکہ دوالگ قسم کے عناصر(elements) پیدا ہوجاتے ہیں۔ لیکن اس عمل میں تین نیوٹران خارج ہوتے ہیں۔ ان میں سے دوکہیں غائب ہوجاتےہیں یا واپس یورینیم میں جذب ہوجاتےہیں لیکن ایک نیوٹران اگلے کسی ایٹم کو پھاڑنے کے لیے اس کے مرکزے میں کسی بم کی طرح جالگتاہے۔ اس سارے عمل میں ان نیوٹرانوں کی بائینڈنگ انرجی جسے نیوکلیس کے اندر گلیوآنز کہاجاتاہے اتنی زیادہ ہوتی ہے کہ تباہی پھیر دیتی ہے۔ جس زاویے سے بھی دیکھیے کائنات کی ہرشئے میں کثیف سے لطیف کی طرف سفرکرنے کا رجحان موجود ہے۔ چینی کا مالیکیول بہت زیادہ بھاری ہوتاہے اس لیے ہمارے جسم میں داخل ہوتے ہی ،خون میں موجود پانی میں حل ہوکر ٹوٹ جاتاہے۔اس عمل سے جو توانائی پیدا ہوتی ہے وہ ہمیں فوری طورپرحرکت کرنے کے قابل بناتی ہے۔ ہمیں توانائی کی ضرورت ہے لیکن ہائیڈوجن کا ہلکا مالیکیول ہماری یہ ضرورت پوری نہیں کرسکتا۔ ہمیں چینی کا بھاری مالیکیول اس لیے چاہیے تاکہ وہ ہمارے جسم میں جاتے ہی خون میں حل ہوکر ٹوٹے اور انرجی خارج ہو۔ وہی انرجی ہمیں چاہیے۔ اشیائے کائنات کا کثافت  سے لطافت کی طرف یہ سفر فقط مادے تک ہی محدود نہیں۔ انرجی کی جتنی قسمیں ہیں ان میں دیکھیں تو بھاری انرجیاں بھی ہیں اور ہلکی انرجیاں بھی ہیں۔ لیکن انرجیوں کی دنیا میں ہلکے اور بھاری کا لفظ نہیں بولا جاتا ورنہ بہت بڑی بڑی غلطیاں سرزد ہونے لگتی ہیں۔ انرجیوں کے معاملے میں فریکوئنسیوں کا لفظ بولاجاتاہے۔ فریکوئنسی کیا ہے؟ ایک سیکنڈ میں ایک مقام سے گزرنے والی لہروں کی تعداد۔ جیسے پل کے نیچے سے گزرنے والے پانی کی لہریں۔ روشنی کی فریکوئنسی تو بہت زیادہ ہے لیکن روشنی کی شعاعوں کے مختلف رنگ ہیں۔ سات رنگوں کی روشنیوں میں سب سے کم فریکوئنسی سرخ رنگ کی ہے اور سب سے زیادہ فریکوئنسی سبز، نیلی اور نارنجی شعاعوں کی ہے۔روشنی کی شعاعیں بھی ایک دوسرے سے ٹکراتی ہیں۔ اگر روشنی کی دو سرخ شعاعیں مخالف سمت سے آرہی ہوں اور درمیان میں کہیں آپس میں ٹکرا جائیں تو ایک دوسرے کی توانائی جذب کرنے کی وجہ سے وہ سرخ نہیں رہتیں بلکہ زیادہ فریکوئنسی والے کسی رنگ کی شعاع بن جاتی ہیں۔ یہ بالکل ایسے ہے جیسے ایک ہلکی گیند دوسری ہلکی گیند کو دھکا مار کر تیز کرسکتی ہے۔انرجیوں کی دنیا میں بلیک ہول کی اندرونی انرجی تک لطیف ہوجانے کا رجحان پایا جاتاہے۔آئن سٹائن کی فیلڈ اکویشن یا جنرل ریلیٹوٹی والی مساوات میں اس عمل کو آسانی کےساتھ ملاحظہ کیا جاسکتاہے۔ چونکہ کائنات کی ہرشئے میں کثیف سے لطیف کی طرف سفر کرنے کا رجحان ہے اس لیے تھرموڈائنامکس کے تینوں قوانین  اس رجحان کی پیروی کرتے ہیں۔ بطورِ خاص تیسرا قانون۔ جس کے مطابق ایک مادی نظام کا انتشار  (سسٹم کی اینٹروپی)  اُس وقت ایک مستقل مقدار تک پہنچنے کے قریب ہوجاتا ہے جب اس کا  درجہ حرارت صفر کے قریب ہوجاتاہے۔ مطلق صفر پر اینٹروپی،  اُصولی طورپرصفرہوجاتی ہے۔ ان تمام سائنسی حقائق کی مزید تفصیل سے وضاحت کی جاسکتی ہے لیکن یہ فرض کرتے ہوئے کہ ہمارا قاری دورجدید کا قاری ہونے کی وجہ سے ان تصورات سے آگاہ ہے ہم پھر ایک بار محفوظ طریقے پر یہ کہنے میں حق بجانب ہونگے کہ  کائنات میں ایک خاص قسم کی ٹینڈینسی کارفرماہے اور وہ ٹینڈینسی یا رجحان یہ ہے کہ ہرشئے کثیف سے لطیف ہونے کی طرف مائل رہتی ہے۔ لیکن اس سے یہ غلط فہمی ہرگزپیدا نہ ہو کہ کہیں کہیں جو اس کے برعکس نظرآتاہے وہ اس رجحان کے منافی ہے۔ مثلاً جب  سپیس ٹائم کی کسی قوس (Curve)  میں مادہ جمع ہورہاہوتاہے تو کیا ہم کہہ سکتے ہیں کہ یہاں تو مادہ  لطیف سے کثیف ہوتاجارہاہے؟ بالکل بھی نہیں۔ یہ منظر اسی جانب گامزن ہے جو کائنات کا حتمی مطمحِ نظرہے۔ بعینہ ایسا ہی رجحان پہلے انسانی شخصیت اور پھر شخصیت سےذات تک کے سفر میں دیکھاجاسکتاہے۔ نیا پیدا ہونے والا بچہ فقط ایک وجود جسمانی کی شکل میں پیدا ہوتاہے۔ جس کا کوئی نام نہیں، کوئی شناخت نہیں، کوئی پہچان نہیں اور کوئی جوہر نہیں۔ وہ ایسا زندہ وجود ہے جو پرندے کے عرفان تک سے بظاہر محروم دکھائی دیتاہے۔ اس کی اسی محرومی کو دیکھ کر اہل وجودیت نے وجود کو جوہر پر متقدم قرار دیاتھا۔ حالانکہ وہ لمبی عمر پانے کے جِینز لے کر پیدا ہوا اور اِس لیے اس کی جبلت یا اس کا وجدان جانوروں کی جبلت اور ان کے وجدان سے مختلف ہے۔ وہ شناخت کرنے کا وجدان رکھتاہے، جو ایک زیادہ بڑا وجدان ہے۔ وہ معصوم ہے لیکن اس کے پاس ایک ایسا ذریعۂ علم موجود ہے جواُسے سوفیصد یقینی علم فراہم کرتاہے۔ وہ اتنی ننھی سی عمر میں کسی چہرے پر موجود محبت اور نفرت کے فرق کو صاف پہچان لیتاہے اور اس کا فیصلہ سوفیصد درست ہوتاہے۔  ابھی اس کی عقل اپنی کارفرمائیوں پر نہیں اُتری۔ ابھی اس کے علم ِ وجدانی میں عقل کا التباس شامل نہیں ہوا اس لیے عقلی علوم میں ناقص ترین لیکن وجدانی علم میں باکمال ہستی کے طورپر اپنے ہونے کا اظہار کرتاہے۔ لیکن جوں جوں اس کے عقلی علوم کی شمع روشن ہوتی چلی جاتی ہے اس کے وجدانی علم کا دروازہ تنگ ہوتے ہوتے فقط ایک روزن بن کر رہ  جاتاہے۔  لیکن جب ہم اس کے تجربات پر نگاہ ڈالتے ہیں تو حیرت انگیز طورپراس کے ابتدائی بچپن کا تمام عہد کثیف سے لطیف کی طرف سفر کا عہد ہے اور یہ سفر مرتے دم تک جاری رہتاہے یعنی چھوٹا بچہ عقلی جستجو کے اعتبار سے   مادی کائنات میں غرق ہوتاہے۔ وہ کسی اچھے سائنسدان کی طرح ہوتاہے۔ اس کا تجسس یہ ہے کہ چیزوں کو جان لے۔ اس کے لیے  رستوں کے گرد اُگے  پھول اور ان پر اُڑتی تتلیاں کُل توجہ کا مرکز ہیں۔ جوں جوں وہ بڑا ہوتاجاتاہے اپنےگردوپیش سے ماورا ہوتا چلاجاتاہے۔ یہ پھراس کے فقط ایک روزن بھر وجدان کی کارفرمائی ہے۔جوپھیل کر دوبارہ کھلا دروازہ بھی بن سکتاہے اور زیادہ  نہیں بھی پھیل سکتا۔ جاری ادریس آزاد

##############################
https://web.facebook.com/idreesazaad/posts/10216334488101708
حصہ دوم ۔ جب جب کبھی وجدان کو عقلی سطح پر نیچے اُتار کر سمجھنے کی بات کی جاتی ہے تو زیادہ تر مثالیں جانوروں کی زندگیوں سے دی جاتی ہیں۔ اس کی وجہ یہ ہے کہ یہ مثالیں آسان ہوتی ہیں۔ جوں جوں وجدان حیاتِ انسانی میں داخل ہوتا اور مختلف انسانوں کے ساتھ مختلف درجات میں ظاہر ہوتا چلاجاتاہے اس کی مثالیں پیش کرنا مشکل ہوتا جاتاہے۔ کیونکہ اس موقع پر عقل بھی اپنی پوری آب و تاب کے ساتھ حصولِ علم میں ہماری مدد گار ہوچکی ہوتی ہے چنانچہ پیچیدہ انسانی ڈھانچے میں آکر وجدان کی مثالیں عقل سے آلودہ ہوجاتی ہیں۔البتہ عقل کی یہ کوشش فطری اور عین نظریۂ ارتقأ کے اصولوں کے مطابق  ہے کہ وہ ہماری رہنمائی وجدان کے مقابلے میں زیادہ جوش و خروش کے ساتھ کرے، اور کرنے کی کوشش بھی کرتی ہے۔ جس طرح عقل فردِ واحد کے پاس بھی ہوسکتی ہے اور پھر مختلف لوگوں کے گروہ مل کر بھی کسی عقلی نکتے پر تحقیق، اُس کی تصدیق یا غوروفکرکرسکتے ہیں بعینہ اسی طرح وجدان بھی فردِ واحد کے پاس ہوتا ہے تو انفرادی وجدان ہوتاہے لیکن جب معاشرے کا مشترکہ وجدان عمل پیرا ہوتاہے تو سماجی شعورکی صورت ظاہر ہوتاہے۔  کسی بھی سماج کی ثقافت اُسی مشترکہ وجدان کا نتیجہ ہے جو کسی اجتماعِ انسانی  کا اجتماعی الہام تھا۔کسی بھی سماج کا ادب اس سماج  کے مشترکہ وجدان کا سب سے مناسب نمائندہ ہوتاہے۔ادب گویا ایک مسلسل نازل ہوتا ہوا الہام ہے۔ ادب، فوک وزڈم، لوک ورثہ، شاعری، افسانے، ناول، خطوط، انشایے، یہ سب کچھ اور ہرزبان میں، کُل ملاجُلا کر کسی بھی سماج کا مشترکہ وجدان یا الہام ہوتاہے۔ سائنس اور آرٹ کا سب سے بنیادی فرق ہی یہی ہے کہ ادب وجدانی و روحانی  جبکہ سائنس عقلی  و حِسّی سرگرمی ہے۔البتہ ایک اور فرق جو عام طورپر نوٹ نہیں کیا جاتا وہ یہ ہے کہ سائنس چند لوگوں جبکہ آرٹ  پورے سماج کی مشترکہ  کاوش ہے۔دُور ملتان کے کسی گاؤں میں سرائیکی کا عامیانہ سا شعر کہنے والا مزدور بھی سماج کی اس اجتماعی وحی کا حصہ ہے۔ یہ اجتماعی وحی سماج کی اخلاقیات مرتب کرتی ہے اور اسی اخلاقیات کی بنا پر معاشرے آگے بڑھتے یا پیچھے ہٹتے رہتے ہیں۔ دراصل معاشرے کا اجتماعی وجدان کسی باغ  میں پھوٹتے پھول  پودوں جیسا ہے۔معاشرہ  بذاتِ خود ایک زندہ وجود کی مانند ہے، جسے سوشیالوجی کی زبان میں شوشل آرگنزم کہتے ہیں۔ رسولِ اطہرصلی اللہ علیہ واٰلہ وسلم نے بھی سماج  کو وجودِ زندہ قراردیاہے۔بایں ہمہ کسی معاشرے کا ادب اس سماج کی واحد اجتماعی وحی کا نمائندہ ہے۔ یہی وجہ ہے کہ عقل ِ محض سے مرتب کیے گئے نظام ہائے معاشرت ، سماج کے حقیقی نباض نہیں ہوتے۔ ایسے نظاموں کی موجودگی میں فرداپنے مرکزی دھارے سے جدا ہوکر جینے لگتاہے کیونکہ وہ وجودِ زندہ کے،  ایک عضؤ کے طورپر مزید  باقی نہیں رہ پاتا۔وہ محض اپنے ہی وجود کےتحفظ کی تگ و دو میں جُت کر مشترکہ تخلیقی عمل سے دُور ہوتا چلاجاتاہے۔ایسے معاشرے سوسال سے زیادہ قائم نہیں رہ پاتے اور جلد ہی کسی اور طرح کے معاشرے میں تبدیل یا مکمل طورپرمعدوم ہوجاتے ہیں۔مثلاً جمہوریت کوئی تازہ نظام نہیں ہے۔ صدیوں پہلے بھی جمہوریت کے بہت سے تجربات کیے گئے ہیں ۔ پھر یہ خودبخود معدوم ہوئی ۔پھر یہ خودبخودظاہرہوئی۔دراصل بقول اقبال ’’عالمِ مشہودات کی آنکھ اپنی ضروریات کا مشاہدہ کرلیتی ہے‘‘۔چنانچہ جب جہاں جس طرح کی مداخلت درکار ہوتی ہے کائنات کا نظام، خود ہی وہ مداخلت کردیتاہے۔یہی وجہ ہے کہ معاشرے کی مشترکہ وحی یعنی ادب اور اس کی تمام شاخوں کو  دراصل سماج کے جبر کے مترادف سمجھاجاتاہے۔  فلہذا یہ طے ہے کہ وجدان بھی عقل کی طرح فردِ واحد کا الگ اوراجتماع کا الگ الگ ہوسکتاہے۔ لیکن یہ ذریعۂ علم سوفیصد درست علم فراہم کرسکنے کا اہل ہونے کی وجہ سےعقل کے مقابلے میں بہت زیادہ برترہے۔ اقبال نے لکھاہے کہ برگسان کے بقول، ’’وجدان دراصل فکر(عقل) کی ہی ترقی یافتہ شکل ہے‘‘۔ جیسا کہ میں نے پہلے عرض کیا کہ جب وجدان کو سمجھنے کے لیے عقل مثالیں پیش کرنے لگتی ہے تو ہم اپنی آسانی کے لیے زیادہ ترمثالیں جانوروں کی زندگیوں سے لیتے ہیں۔ مثلاً ’’پرندےکاعرفان‘‘ ایک مشہور مثال ہے۔ ہم جانتے ہیں کہ پرندوں کی کئی انواع ایسی ہیں جو ایک براعظم سے دوسرے براعظم تک سفرکرتی ہیں، لیکن وہ کبھی راستہ نہیں بھولتے۔ پرندوں کے اس وجدان پر سائنسدانوں نے حال ہی میں تحقیقات کی ہیں۔ کوانٹم بیالوجی کے ماہرین نے تجربات کے بعد بتایاہے کہ سائبیریا سے امریکہ تک اُڑ کرآنے والے پرندوں کو ’’کوانٹم اِنٹینگلمنٹ‘‘ کے ذریعے راستہ معلوم ہوتارہتاہے۔ ان کی آنکھوں کے کارنیا میں اِنٹینگلڈ فوٹان داخل ہوتے ہیں جو زمین کے مقناطیسی قطب (میگنیٹک پول) کے فوٹانز کے ساتھ اِنٹینگلڈ ہوتے ہیں۔اب چونکہ اِنٹینگلمنٹ میں کوئی خفیہ متغیرات موجود نہیں ہیں اس لیے خود فزکس کا یہ مانناہے کہ دواِنٹینگلڈ پارٹیکلز کے درمیان سپیسٹائم وجود نہیں رکھتا۔ اسے اِنٹینگلمنٹ کی نان لوکیلٹی  (Non locality)  کہاجاتاہے۔ چنانچہ ہم نہایت محفوظ طریقے پر یہ کہہ سکتے ہیں کہ جس چیز کو پرندے کا عرفان یا وجدان کہاجاتاہے وہ دراصل پارٹیکلز کی اِنٹینگلمنٹ ہے اور اِس لیےپرندے کا وجدان بھی سپیسٹائم کے وجود سے ماورا ہے۔ بالفاظ ِ دگر پرندے کے عرفان میں بھی نان لوکل انفارمیشن کارفرماہے۔ کوانٹم بیالوجی کے اِن تجربات سے بہت اُمید کی جاسکتی ہے کہ شاید آنے والے دور کےا نسان وجدان کی ماہیت کو عقلی طورپر کسی حدتک سمجھنے کے قابل ہوجائیں۔ لیکن وجدان کی انسانی قسمیں پھر بھی شاید دیر تک کسی کی سمجھ میں نہ آئیں۔ اس کی وجہ یہ ہے کہ انسانی وجدان درجات میں ان گنت اور بتدریج اُوپر کو اُٹھتاہوا یا یوں کہیے کہ کثیف سے لطیف کی طرف سفر کرتاہوا پایا جاتاہے۔ ایک نبی کی وحی کو سمجھنا کس قسم کی سائنس کے بس میں ہوگا یہ کہنا فقط کوانٹم بیالوجی کے تجربات کی رُو سے ابھی بے پناہ مشکل ہے۔ (جاری) ادریس آزاد

##############################
https://web.facebook.com/idreesazaad/posts/10216361556658405
افسوس کہ اس تاریخی موقع پر پاکستان غیر حاضر ہے۔

##############################
https://web.facebook.com/idreesazaad/posts/10216352806999669
لمحۂ موجود ۔۔۔۔ وہ ایک لمحہ جو آئینہ تھا بدل گیا ہے وہ ڈھل گیا ہے میں اپنے عکاس سے نہ پوچھوں،  تو کس سے پوچھوں؟ کہاں گیا وہ خزانۂ زندگی  جسے وقت کہہ سکیں ہم؟ کہاں گیا وہ زمانہ ٔ عارضی  جسے آج سہہ سکیں ہم جو سہہ لیا وہ گزر گیا ہے جو آرہا ہے وہ آنے والا کبھی نہ آئے تو کیا کرینگے؟ بس ایک صورت بچی ہے یعنی یہ لمحۂ وقت جو ابھی بھی گزررہا ہے یہ مرررہا ہے اِسے بچا لیں یہ ایک پَل جو عظیم تر ہے زمانِ ماضی کی کلفتوں سے اِسے نکالیں ہم اپنے حال اور بس  فقط حال کو سنبھالیں ادریس آزاد

##############################
https://web.facebook.com/idreesazaad/posts/10216467266941096
اِنٹینگلمنٹ ۔۔۔۔۔۔ ہم دونوں بھی دو ذرّے ہیں دو ذرّے جو اِن ٹینگلڈ ہیں ہم دونوں بھی اک دوجے کے ساتھ جُڑے ہیں بوہر کی اِن ٹینگلمنٹ میں جزُو کا کوئی نام نہیں ہے کُل ہی کُل ہے یعنی سارے دِل ہی دِل ہیں دِل ہی دِل جو اِک دُوجے کے ساتھ جُڑے ہیں دل ہی دل جو اِک دوجے کے ساتھ دھڑکنے کے وعدے پر قرنوں قرنوں جی سکتے ہیں سچے وقتوں کی کچھ سچی باتیں ہیں یہ جو ذرّے اِنٹینگلڈ ہوں تو اُن کی رُوحیں جُڑجاتی ہیں اُن پروقت جواں رہتاہے لاکھوں اربوں نوری سال کی دُوری پر بھی دونوں اِک دوجے کو ایسے چھوسکتے ہیں جیسے میں کمرے میں بیٹھا تم کو یہاں سے چھُو سکتاہوں ہم اِنٹینگلڈ پارٹیکل ہیں دوذرّے اِن ٹینگلڈ ہوں تو اِک ذرّےپر جو بیتے گی دوجے پر بھی وہ بیتے گی اب میں جیسا سوچ رہاہوں تم بھی ویسا سوچ رہی ہو ایسے جڑواں دِل ہوجائیں رستے، منزل ہوجاتے ہیں لمحے خود میں کھوجاتےہیں وقت، سفر، رفتار ندارد در دارد، دیوار ندارد لوگ تو جسموں میں رہتے ہیں کتنی قِسموں میں رہتے ہیں یہ سب ایسے جُڑسکتے ہیں جب چاہیں سب مُڑ سکتے ہیں جیسے ’’تم ہو‘‘ جیسے ’’میں ہوں‘‘ لیکن ہم دونوں دو ہوکر پھر بھی ایک گِنے جاتے ہیں ہم اِنٹینگلڈ پارٹیکل ہیں ادریس آزاد

##############################
https://web.facebook.com/idreesazaad/posts/10216491827275089
میری، ایک پینتیس سال پرانی نظم، جب نظمیں پابند ہوا کرتی تھیں :) ۔۔۔۔۔۔۔۔ پیڑ بےچین تھے، لرزتے تھے چاندنی جھیل میں پریشاں تھی شاخ در شاخ تھرتھراہٹ تھی رات دو چار پَل کی مہماں تھی ہاتھ شبنم سے دھو رہے تھے گلاب گُل پہ آب ِ طہور رکھا تھا قمقمے پَتّیوں پہ روشن تھے قطرے قطرے پہ نور رکھا تھا میں کھڑا تھا سحر کے سرہانے اور ترا انتظار کرتا تھا ایسے سمجھو بعینہ جیسے پنکھ جگنو سے پیار کرتا تھا تیرے آنے سے پہلے بادِ نسیم ہولے ہولے سے میرے پاس آئی مجھ سے بولی، گلوں کے شیدائی! دیکھ تو! صبحِ بے لباس آئی میں نے ہنستے ہوئے جواب دیا صبح آئے یا چاندنی آئے میرے دِل کو کوئی قرار نہیں میری جب تک نہ زندگی آئے جھیل نے اضطراب سے پوچھا کون سی زندگی کو تکتے ہو وہ جواں سال شوخ دوشیزہ؟ ہرگھڑی جس کے بِن بلکتے ہو تیرا قلب و نظر ہے آلودہ پہلے مٹی سے خود کو دور کرو خاک پر رہ کے دیویوں کی طلب پہلے اپنی نظر کو نُور کرو جھیل کی بات سن کے میں بولا سچ کہا تو نے اے حسینۂ آب مجھ کو دیوی کا انتظار نہیں میں نہیں پڑھتا دیویوں کی کتاب وہ تو اِک آدمی کی بیٹی ہے میرے سنگ اِس زمیں پہ رہتی ہے جس کے آنے سے ہے بہار مری جس پہ دیوانگی نثار مری ۔۔۔۔۔۔۔۔۔۔۔۔۔۔۔۔۔ ادریس آزاد ۱۹۸۵

##############################
https://web.facebook.com/idreesazaad/posts/10216493623920004
قطر کے سفر کی چند تصویریں۔

##############################
https://web.facebook.com/idreesazaad/posts/10216508683216477
فلسفے کو یہ حق حاصل ہے کہ وہ سائنس پر حکم لگائے لیکن سائنس کو یہ حق حاصل نہیں ہے کہ وہ فلسفے پر حکم لگائے۔ سائنس کے طلبہ اس وقت برافروختہ ہوجاتے ہیں جب فلسفے کے طلبہ ان کے مدلولات اور مفروضہ کلیات پر اپنے اشکالات کا اظہارکرتے ہیں۔ معلوم ہوتاہے مذہب و فلسفہ کے درمیان پایا جانے والا قدیم نزاع  اب سائنس اور فلسفہ کے درمیان بھی شروع ہوچکاہے۔ متکبر سائنس فلسفہ پر بھی حکم لگانے سے باز نہیں آتی جس کی اُسے اجازت نہیں ہے کیونکہ سائنس کی فطرت میں فقط مادی کائنات کا مطالعہ شامل ہے چنانچہ وہ خود سے بڑے علمی پراجیکٹ پر حکم کیسے لگاسکتی ہے؟ اس کے برعکس فلسفے نے ہمیشہ سائنس پر حکم لگایا ہے اور قدیم سائنسدانوں کے قبلے درست کرنے سے لے کر آج تک سائنس اور سائنسدانوں کی رہنمائی کرتا آیا ہے۔ سائنس کے طالب علم کا موجودہ رویہ خصوصاً فلسفیانہ ڈسکورس کے خلاف بالکل اس مذہبی نوجوان جیسا ہے جواپنے مسلک کے خلاف کوئی بات سن کر بھڑک اُٹھتاہے۔ سائنس کے طالب علم میں سختی، درشتی، بدتمیزی، تشدد اور مردم بیزاری کا رویہ قابلِ غورہے۔ پیٹرہیری سن کے بقول ایک زمانہ تھا جب سائنس اپنے طالب علموں کی اخلاقی رہنمائی بھی کیا کرتی تھی۔ وہ کائنات میں سچائی کی تلاش کا کام کرتی تھی نہ کہ اپنے طالب علم کے اندر کے سڑے اورگلے ہوئے ری ایکشنری رویے کو تسکین دینے کاکام۔ ادریس آزاد

##############################
https://web.facebook.com/idreesazaad/posts/10216520523952488
حکمت اور ذہانت میں فرق ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ ایک اہم فرق کی طرف ہماری توجہ بہت کم جاتی ہے اوروہ ہے ذہانت اور حکمت کا فرق۔ ذہین شخص کو انگریزی میں اِنٹیلیجنٹ اور بہت زیادہ ذہین شخص کو انگریزی میں جینئس کہتے ہیں۔ اِسی طرح حکیم یعنی حکمت کے مالک شخص کو انگریزی میں ’’وائز‘‘ جبکہ حکمت کو وِزڈم کہتے ہیں۔ حکمت عربی کا لفظ ہے۔ اس کے لیے اردو میں ایک اورلفظ ’’دانائی‘‘ بھی استعمال ہوتاہے۔ اسی طرح حکیم کے مترادف ’’دانا‘‘ کا لفظ استعمال ہوتاہے۔ اب نوٹ کرنے والا خاص فرق کیا ہے؟ ذہانت یا بہت زیادہ ذہانت یعنی جینئس ہونا خالصتاً عقلی سرگرمی کی بدولت ہے جبکہ حکمت یا دانائی صرف عقلی سرگرمی نہیں بلکہ اس میں ایک خاص قسم کی وجدانی رہنمائی بھی شامل ہے۔ یہی وجہ ہے کہ حکمت ہو یا دانائی اس میں ’’شَر‘‘ کو مطلق دخل نہیں۔ کوئی بھی کسی حکمت والے شخص کے بارے میں یہ نہیں سوچتا کہ وہ برائی کے لیے اپنی ذہانت کو استعمال کرسکتاہے۔ اردو میں تو یہ بات اور بھی نمایاں ہے۔ ہم کبھی نہیں سوچ سکتے کہ ایک ’’دانا‘‘ شخص بُرا منصوبہ یعنی برائی پر مشتمل منصوبہ بناسکتاہے۔ اس کے برعکس ایک جینئس شخص اِیوَل جینئس بھی ہوسکتاہے یعنی وہ بُرائی کا منصوبہ بناسکتاہے۔ دنیاکے بہترین جاسوسی کے اداروں کے اہلکار اس کی مثال ہیں۔ دنیا میں اِیول جینئس لوگوں کی کمی نہیں اس لیے میں اس قسم کی ذہانت کو مزید وضاحت سے بیان کرنا موقوف کرتاہوں۔ لیکن وہ دوسری قسم، جسے میں نے حکمت، دانائی یا وزڈم کے الفاظ سے پکارا ہے، اپنی نوعیت کے اعتبار سے اعلیٰ انسانی خصلت ہے۔ ایک ایسی خصلت جس کی تدوین میں کسی طرح کی کچھ خاص رُوحانیت کو دخل ہے۔ غالباً اسلامی زبان میں اسے فراستِ مؤمن بھی کہاجاتاہے۔ یہ وہی فراستِ مؤمن ہے جس کے دلدادہ علامہ عنایت اللہ المشرقی ہوا کرتے تھے۔ اس میں کچھ شک نہیں کہ ایک خاص ماحول اور تربیت کو دانائی کی تشکیل میں بہت دخل ہے لیکن پھر اِسی ’’ماحول اور تربیت‘‘ کے اجزأ میں سے ہی ’’غم اور مسلسل غم‘‘ سب سے انمول جزو ہے اور جس کا لازمی نتیجہ ’’صبر‘‘ جیسا ثمر ہے، اس پر مستزاد جس کا قطعی کوئی تعلق کیمیل ری ایکشنز والے ’’غم‘‘ سے نہیں، یہی وہ روحانیت ہے، جو اس کا محرّک ہے۔ یہ ایک تسلسل کا نام ہے جو دانائی کی تشکیل میں بنیادی کردار ادا کرتاہے یعنی یہ غم یا دیگر جذبات کی شدت کے مقابلے میں صبر کی نعمت سے مالامال ہوجانا، یہ ایک تسلسل اور تواتر کا نام ہے۔ ایک مسلسل ہوتا ہوا تجربہ، ہمیشہ کے لیے، تادم ِ آخر۔ اس کے علاوہ بھی کچھ روحانی اجزأ حکمت یا دانائی کی تعمیر و تشکیل میں لازم ہیں، جن میں ملامت نہایت اہم ہے، جس پر کسی اور وقت بات کرینگے۔ البتہ اس حقیقت سے انکار کیسے ممکن ہے کہ عقل کا بھی اس طرح کی اعلیٰ فطانت یعنی وزڈم یا دانائی کی ساخت میں خاصا بنیادی کردار ہے۔ الغرض حکمت ایسی ذہانت ہے جس میں خیر تو ہے لیکن شر نہیں، جس میں ٹھہراؤ ہے شور نہیں، جس میں صبر ہے زور نہیں۔ جو بالآخر سب سے درست فیصلہ کرنے کی انسانی صلاحیت ہے۔ قران نے بھی فرمایا، من یؤتِ الحکمۃ فقد اوتی خیراً کثیرا جس کو حکمت عطاکردی گئی پس اسے خیر کثیر عطا کردی گئی اگرہم اس آیت کو استخراجی مقدمہ بنادیں تو کچھ یوں بنے گا، انااعطنٰک الکوثر ہم نے تجھے خیر کثیر عطا کی من یؤتِ الحکمۃ فقد اوتی خیراً کثیرا جس کو حکمت عطاکردی گئی پس اسے خیر کثیر عطا کردی گئی ۔۔ استنتاج: انّا اعطینٰک الحکمۃ ہم نے تجھے حکمت عطاکی اگر کسی معاشرے میں ذہانت بڑھ جائے لیکن حکمت کم ہوجائے تو وہ معاشرہ مادی اعتبار سے تمدن کے عروج کو چھونے لگتاہے لیکن تاریخ میں زندہ نہیں رہ سکتا۔ اس کے برعکس اگر کسی معاشرے میں حکمت فزوں تر ہو بمقابلہ ذہانت کے تو اس معاشرے کو تاریخی سطح کی بالادستی حاصل رہتی ہے اوراس قوم کا جسدِ لافانی دائمی دبدبے اور شان و شوکت کی خلعت زیبِ تن رکھتاہے۔ قدیم یونانی معاشرہ اس کی ایک مثال کے طور پر پیش کیاجاسکتاہے۔ ادریس آزاد

##############################
https://web.facebook.com/idreesazaad/posts/10216532590014132
’’میری چوائس فقط چوائس نہیں ہوتی بلکہ میری چوائس کلیۃً اس بات کا اظہار ہوتی ہے کہ میں انسانوں کو کس طرح کا دیکھنا چاہتاہوں۔ میں جیسا اپنے لیے انتخاب کرتاہوں دراصل میں یہ کہہ رہاہوتا کہ انسانوں کو اس طرح کا ہونا چاہیے۔ اور اس طرح اپنے آپ کو تعمیر کرتے ہوئے، اپنے آپ کو ڈیزائن کرتے ہوئے دراصل میں انسانیت کو تعمیر کررہاہوتاہوں اور انسانیت کو ڈیزائن کررہاہوتاہوں۔ چنانچہ مجھے اس طرح سے عمل کرنا پڑتاہے جیسے ہرکوئی مجھے دیکھ رہاہے اور اُن کی نظروں سے بھاگ نکلنے کا میرے پاس کوئی راستہ نہیں ہے‘‘ (مفہوم) سارتر

##############################
https://web.facebook.com/idreesazaad/posts/10216539415104755
اُسے احساس ہونا چاہیے تھا کہ بچے کو کھلونا چاہیے تھا لحد کا تجربہ کرنے سے پہلے مجھے مٹی پہ سونا چاہیے تھا نہ ہوتی بند اُس کی حرکت قلب اُسے جی بھر کے رونا چاہیے تھا سَروں کی فصل اور اتنا خسارہ؟ جنوں کا بیج بونا چاہیے تھا ادریس آزاد

##############################
https://web.facebook.com/idreesazaad/posts/10216550033570210
محمڈن تھیوری آف ایولیوشن ۔۔ ایک بات قابلِ غور ہے کہ جاحظ نے نویں صدی عیسوی میں لکھا کہ کسی نوع کے وہ افراد جو بدلتے ماحول کا مقابلہ نہیں کرسکتے فنا ہوجاتے ہیں لیکن اُس نوع کے وہ افراد جو بدلتے ہوئے حالات میں بھی رہ لیتے ہیں اگلی نسلوں میں اپنی خصوصیات منتقل کردیتے ہیں۔ چنانچہ اس عمل سے نئی نئی انواع پیدا ہوتی ہیں۔ جاحظ کے بعد فارابی، ابن العربی، ابن سینا، رومی،  ابن مسکویہ، البیرونی، ابنِ خلدون اور کئی دیگر مسلمان فلسفیوں اور صوفیوں کے ہاں انواع کے مبدأ اورنظریۂ ارتقا پر طویل گفتگوئیں ملتی ہیں۔  ڈارون نے 1859 میں جب اپنی مشہور کتاب ’’انواع کا مبدأ‘‘ پیش کی تو یورپ میں اس پر بہت لے دے ہوئی۔ انیسویں صدی کی ساٹھ کی دہائی کو ’’ڈارون کیٹاسٹرافی‘‘ کے نام سے یاد کیا جاتاہے۔ 1860 میں آکسفورڈ یونیورسٹی میں ایک بہت بڑا، تاریخی مناظرہ بھی منعقد ہوا جس میں ڈارون کے حامی نہ ہونے کے برابر جبکہ مخالفین ہزاروں کی تعداد میں جمع تھے۔ اسی مناظرے یا اس جلسے میں جان ولیم ڈریپرنامی ایک سائنسدان نے ایک پیپر اِسی موضوع پر پیش کیا تھا۔ دلچسپ امر یہ ہے کہ اسی ڈریپر نے اپنی کتاب ’’مذہب اور سائنس کے مابین تنازعہ کی تاریخ‘‘ میں نظریۂ ارتقا کو ’’محمڈن تھیوری آف ایولیوشن‘‘ کا نام دیا ہے۔  ادریس آزاد

##############################
https://web.facebook.com/idreesazaad/posts/10216557777403801
دعائے حضرت موسیٰ علیہ السلام کی وسعت ۔۔ ادیب عصر مولانا سید علی اختر رضوی شعور گوپال پوری ۔۔ قرآن آسمان کا زمین سے رابطہ ہے اور دعا زمین کا آسمان سے ارتباط ہے، وہ قوس نزولی ہے تو یہ قوس صعودی۔ انسان کی آرزوئیں بے حد ہیں۔ اور حد نہ ہونے ہی کی وجہ سے اس میں افراط و تفریط کے اندیشے ہیں، دعاسے انسان کی آرزوئیں نفسیاتی اعتبار سے اپنے اعتدال پر رہتی ہیں۔ قرآن میں انبیاء اور خاصان خدا کی دعائیں جا بجا مذکور ہیں۔ آدم کی دعا، نوح کی دعا، ابراہیم کی دعا، موسیٰ کی دعا، ایوب اور یوسف کی دعا... ان دعاؤں پر تدبر کرنے سے معیار زندگی، مقصد زندگی اور منشائے پروردگار کا پتہ چلتا ہے، قرآن میں جہاں جہاں بھی انبیاء کی دعائیں بیان کی گئی ہیں، ان پر غور کیا جائے تو زندگی و بندگی کے آبدار موتی ہاتھ آئیں گے۔ حضرت موسیٰ ایک قبطی کو قتل کرکے مدائن کی طرف خائف و ہراساں بھاگے، سفر کی صعوبت برداشت کرکے آبادی کے باہر ایک کنویں کے قریب پہونچے، شام کا وقت تھا لوگ پانی بھر رہے تھے ، اسی بھیڑ سے الگ دو لڑکیاں اپنے جانوروں کو لئے کھڑی تھیں کہ بھیڑ چھنٹے تو اپنے جانوروں کو پانی پلائیں اور ضرورت کا پانی حاصل کریں، بھوک کی وجہ سے موسیٰ کی طاقت جواب دے رہی تھی، لیکن ان لڑکیوں کی پریشانی دیکھ کر مدد کرنے پر آمادہ ہو گئے۔ انھوں نے خدمت خلق ،خالصة لوجہ اللہ کی تھی، کسی اجرت کی توقع کیا ہو سکتی تھی، بہر حال انھوں نے ان لڑکیوں کی مدد کر دی اور ایک سائے میں جاکر بھوک سے نڈھال بیٹھ گئے، ایسے میں دعا کی: "رب ان لما انزلت الیّ من خیر فقیر"۔ میرے پروردگار! اس وقت تیری بارگاہ سے جو بھی خیر اور بھلائی میرے لئے نازل ہوجائے میں اس کا محتاج ہوں۔ حضرت موسیٰ نے ایک نیک کام ، خالصة لوجہ اللہ کیا تھا، حدیثوں میں ہے کہ کوئی حسنہ بجا لانے کے بعد دعا مانگنی چاہئے، اس لئے کہ رضائے خداوندی کے امکانات واضح ہوتے ہیں، آسمان کے دروازے کھل جاتے ہیں حضرت موسیٰ کو اس وقت کھانے کی ضرورت تھی کیونکہ وہ بھوکے تھے۔ لیکن حضرت موسیٰ نے اپنی دعا میں وسعت اور احتیاط پیدا کی۔ خدایا! تو میرا پروردگار ہے، میری ساری ضرورتوں کو جانتا ہے، تو یہ بھی جانتا ہے کہ میرے حق میں کیا بھلا ہے اور کیا براہے۔ تو اچھی طرح جانتا ہے کہ اس وقت میں محتاج اور فقیر ہوں، اس طرح انھوں نے بارگاہ خداوندی میں اپنی خودسپردگی کا بھی مظاہرہ فرما دیا۔ انسانی فطرت ہے کہ جو ضرورت زیادہ پریشان کن ہو صرف اس کی طرف اس کا دھیان ہوتا ہے۔ پریشانی کی وجہ سے دوسری ضرورتیں اس کے قلب و دماغ سے اوجھل ہو جاتی ہیں۔ چاہے وہ اس متذکرہ ضرورت سے زیادہ اہم ہو۔ جس وقت حضرت موسیٰ اپنے خدا سے دعا کر رہے تھے اس وقت انھیں بہت سی ضرورتیں لاحق تھیں۔ بھوک سب سے زیادہ پریشان کن ضرورت تھی۔ وہ حکومت فرعون کا ایک جرم کرکے بھاگے تھے ''ولھم علیّ ذنب'' اس لئے انھیں پناہ کی ضرورت تھی۔ وہ غریب اور مسافر تھے، اس لئے ایک مسکن کی ضرورت تھی۔ ان کی زندگی تنہائی کا کرب جھیل رہی تھی اس لئے رفیقۂ حیات کی ضرورت تھی۔ حضرت موسیٰ نے اپنی دعا میں وسعت پیدا کی تو خدا نے ان کی مجموعی ضرورت کا خیال رکھا۔ انھیں پناہ بھی دی، مسکن بھی دیا، رفیقۂ حیات بھی دی اور آئندہ میدان عمل میں جولانی کے لئے حضرت شعیب علیہ السلام جیسی معصوم سرپرستی بھی عطا کر دی جن کی تبلیغی جد و جہد کا تذکرہ سورہ اعراف ٨٥ سے ٩٣ میں مذکور ہے۔ دعا کی اسی وسعت و جامعیت کی وجہ سے خدا نے موسیٰ کی اس تمنا کو قرآن جیسی ابد آثار قانونی کتاب میں جگہ دیدی ہے۔

##############################
https://web.facebook.com/idreesazaad/posts/10216561567138542
ادریس بھائی بڑی اچھی کاوش

##############################
https://www.facebook.com/idreesazaad/posts/10216734915752149
جہاں تصویر بنوانے کی خاطر لوگ آتے تھے وہاں پس منظرِ تصویر جو دیوار تھی، میں تھا ادریس آزاد

##############################
https://www.facebook.com/idreesazaad/posts/10216731561028283
استادِ محترم جناب ِ جلیل عالی کی نظم جو اس مؤقف کو واضح کردیتی ہے کہ وجدان ایک ایسی حقیقت ہے جسے عقل کے زوراستدلال پر ثابت تو نہیں کیا جاسکتا لیکن عقل کے زوراستدلال پر اس کی موجودگی کا رد بھی نہیں کیا جاسکتا،  کیونکہ وہ اپنا آپ بزوزِ وجود منواتاہے۔ ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ اندر کی گواہی ۔۔۔ میرے ہونٹوں پہ ٹھہری اور سی اک مسکراہٹ پڑھ نہیں پائے! بس اپنے زعم میں اپنے دلائل پر مری خاموشیوں کو لاجوابیت سمجھ کر جیت کے احساس سے خوش ہو رہے ہو تم کو کیا معلوم اس موضوع پر کیا کیا مدلل گفتگوئیں کر چکا ہوں میں مگر پیارے مرے اندر لسانی منطقوں کی قید سے آزاد کوئی مطمئن ہوتا نہیں کہتا ہے سرگوشی میں "یارا! بات بن پائی نہیں" سوچو ذرا جو متفق ہوتا نہیں مجھ سے تمہاری سرسری باتوں سے گھائل ہو سکے کیسے! وہ قائل ہو سکے کیسے! جلیل عالی

##############################
https://www.facebook.com/idreesazaad/posts/10216745240050250
اجمال تیرے خطاب میں تھا ۔۔۔واہ سر

##############################
https://www.facebook.com/idreesazaad/posts/10216734915752149
جہاں تصویر بنوانے کی خاطر لوگ آتے تھے وہاں پس منظرِ تصویر جو دیوار تھی، میں تھا ادریس آزاد

##############################
https://www.facebook.com/idreesazaad/posts/10216745957628189
حضرت ابوبکرصدیق رضی اللہ تعالیٰ عنہ کے پہلے خطبے سے اقتباس۔ ’’آج سے میں تمہارا حکمران ہوں۔ اگرچہ تم میں سب سے قابل تو نہیں ہوں۔ اگر میں شریعت کے مطابق عمل کروں تو تم میری مدد کرو! اور میرا ہاتھ بٹاؤ! اگر شریعت کے خلاف جاؤں، مجھے روکو! اور میری اصلاح کرو! کیونکہ حق ہی میں ہدایت و ایمان ہے۔ باطل سے بچو! کیونکہ باطل ظلالت و منافقت کا سرچشمہ ہے۔ تم میں سے زیادہ کمزورمیری نظروں میں  سب سے زیادہ  قوی ہوگا جب تک کہ میں اس کی شکایت کو رفع نہ کردوں۔ تم میں  سب سے زیادہ قوی میری نظروں میں سب سے زیادہ کمزور ہوگا تا آنکہ میں اس سے وہ حق چھین نہ لوں جو اس نے غیر کا غصب کیا ہے۔ جو اللہ کی راہ میں جہاد کو ترک کرےگا۔ خدا اسے ذلیل کردے گا۔ تم میری اطاعت کرو! لیکن اس وقت تک ، جب تک کہ میں خدا اوررسول کی اطاعت کرتارہوں۔ جس معاملہ میں خدا اورپیغمبر صلی اللہ علیہ وسلم کی اطاعت سے انحراف کروں، تم میری اطاعت ترک کردو!‘‘

##############################
https://www.facebook.com/idreesazaad/posts/10216754140752762
راز، محبوب کی قیمت پہ یہ ہاتھ آتا ہے مُوئے آئینہ ہے شمشیر، محبت کے لیے  ادریس آزادراز، محبوب کی قیمت پہ یہ ہاتھ آتا ہے مُوئے آئینہ ہے شمشیر، محبت کے لیے  ادریس آزاد

##############################
https://www.facebook.com/idreesazaad/posts/10216770564123336
کاک ٹیل :) اے خدا شکوہ ِ اربابِ وفا بھی سن لے جو تری بزم سے نکلا سو پریشاں نکلا ۔۔۔۔۔۔ دشت تو دشت ہیں دریا بھی نہ چھوڑے ہم نے کو بہ کو پھیل گئی بات شناسائی کی ۔۔۔۔۔۔ خدا نصیب کرے اُن کو دائمی خوشیاں بڑے دنوں سے طبیعت اداس ہے میری ۔۔۔۔۔ مرے چارہ گر کو نوید ہو صفِ دشمناں کو خبر کرو جو کسی کے کام نہ آسکے میں وہ ایک مشتِ غبار ہوں ۔۔۔۔۔۔ وہی دیرینہ بیماری وہی نامحرمی دل کی چلو اک بار پھر سے اجنبی بن جائیں ہم دونوں ۔۔۔۔۔۔ مرے پاس سے جو گزرے مرا حال تک نہ پوچھا یہ کہاں ہماری قسمت کہ وصال ِ یار ہوتا ۔۔۔۔۔ میں نے کہا تکتا ہے کیا اُس نے کہا صورت تری کل چودھویں کی رات تھی شب بھر رہا چرچا ترا ۔۔۔۔۔۔۔ ہمارے بعد اندھیرا رہے گا محفل میں اسی خیال میں راتیں گزاردیں میں نے ۔۔۔۔۔۔۔ نہ تو میں کسی کا حبیب ہوں نہ تو میں کسی کا رقیب ہوں تو حکایتِ غم ِ آرزو میں حدیث ِ ماتم ِ دلبری ۔۔۔۔۔۔۔۔ ہم فقیروں سے گفتگو کرلو جب کوئی دوسرا نہیں ہوتا

##############################
https://www.facebook.com/idreesazaad/posts/10216762750688005
شرَف میں لاج محبت کی یوں رکھی میں نے جہاں پہ دے نہ سکا دِل، زبان دی میں نے نظرکا نُوراُسی کے سبب سلامت ہے جوعُمرِخضر، پسِ انتظارجی میں نے تمام رات پھر اِتنی تمہاری یاد آئی تمام رات پھر اتنی شراب پی میں نے جب اپنا نام پکارا تو یوں لگا مجھ کو ہزارسال میں پہلی صدا سنی میں نے بس اِک خیال ، کہ میں بھی توآنے والا ہوں تمہیں بھی جانے دیا تھا خوشی خوشی میں نے زباں سے بول پڑا میں تو کیا کریں گے آپ ابھی تو آنکھوں سے توڑی ہے خامشی میں نے وہ شہر بھر میں یونہی کان کان پھرتی ہے ہوا کے جیسی طوائف نہیں تَکی میں نے تمہارے ہونٹوں نے جو آج تک بتائی نہ تھی تمہاری آنکھوں سے وہ بات بھی سنی میں نے میں اُس کے ہونے سے آگاہ، شئے کے ہونے سے کب اپنی آنکھ سے دیکھی ہے روشنی میں نے جہاں پہ بھیڑ میں چھوٹا تھا اس کا ہاتھ وہیں تمام عمر سڑک پر گزار دی میں نے اسی میں میری محبت کا اعتراف بھی تھا جوخط جناب کو لکھا تھا آخری میں نے ادریس آزاد

##############################
https://web.facebook.com/idreesazaad/posts/10216745957628189
حضرت ابوبکرصدیق رضی اللہ تعالیٰ عنہ کے پہلے خطبے سے اقتباس۔ ’’آج سے میں تمہارا حکمران ہوں۔ اگرچہ تم میں سب سے قابل تو نہیں ہوں۔ اگر میں شریعت کے مطابق عمل کروں تو تم میری مدد کرو! اور میرا ہاتھ بٹاؤ! اگر شریعت کے خلاف جاؤں، مجھے روکو! اور میری اصلاح کرو! کیونکہ حق ہی میں ہدایت و ایمان ہے۔ باطل سے بچو! کیونکہ باطل ظلالت و منافقت کا سرچشمہ ہے۔ تم میں سے زیادہ کمزورمیری نظروں میں  سب سے زیادہ  قوی ہوگا جب تک کہ میں اس کی شکایت کو رفع نہ کردوں۔ تم میں  سب سے زیادہ قوی میری نظروں میں سب سے زیادہ کمزور ہوگا تا آنکہ میں اس سے وہ حق چھین نہ لوں جو اس نے غیر کا غصب کیا ہے۔ جو اللہ کی راہ میں جہاد کو ترک کرےگا۔ خدا اسے ذلیل کردے گا۔ تم میری اطاعت کرو! لیکن اس وقت تک ، جب تک کہ میں خدا اوررسول کی اطاعت کرتارہوں۔ جس معاملہ میں خدا اورپیغمبر صلی اللہ علیہ وسلم کی اطاعت سے انحراف کروں، تم میری اطاعت ترک کردو!‘‘

##############################
https://web.facebook.com/idreesazaad/posts/10216745240050250
اجمال تیرے خطاب میں تھا ۔۔۔واہ سر

##############################
https://web.facebook.com/idreesazaad/posts/10216734915752149
جہاں تصویر بنوانے کی خاطر لوگ آتے تھے وہاں پس منظرِ تصویر جو دیوار تھی، میں تھا ادریس آزاد

##############################
https://web.facebook.com/idreesazaad/posts/10216731561028283
استادِ محترم جناب ِ جلیل عالی کی نظم جو اس مؤقف کو واضح کردیتی ہے کہ وجدان ایک ایسی حقیقت ہے جسے عقل کے زوراستدلال پر ثابت تو نہیں کیا جاسکتا لیکن عقل کے زوراستدلال پر اس کی موجودگی کا رد بھی نہیں کیا جاسکتا،  کیونکہ وہ اپنا آپ بزوزِ وجود منواتاہے۔ ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ اندر کی گواہی ۔۔۔ میرے ہونٹوں پہ ٹھہری اور سی اک مسکراہٹ پڑھ نہیں پائے! بس اپنے زعم میں اپنے دلائل پر مری خاموشیوں کو لاجوابیت سمجھ کر جیت کے احساس سے خوش ہو رہے ہو تم کو کیا معلوم اس موضوع پر کیا کیا مدلل گفتگوئیں کر چکا ہوں میں مگر پیارے مرے اندر لسانی منطقوں کی قید سے آزاد کوئی مطمئن ہوتا نہیں کہتا ہے سرگوشی میں "یارا! بات بن پائی نہیں" سوچو ذرا جو متفق ہوتا نہیں مجھ سے تمہاری سرسری باتوں سے گھائل ہو سکے کیسے! وہ قائل ہو سکے کیسے! جلیل عالی

##############################
https://web.facebook.com/idreesazaad/posts/10216728473431095
آل سرورکے خط کے جواب میں اقبال نے لکھا: ’’میرے نزدیک فاشزم، کمیونزم یا زمانہ ٔ حال کے اور اِزم کوئی حقیقت نہیں رکھتے۔ میرے عقیدے کی رُو سے اسلام ہی ایک حقیقت ہے جو بنی نوع انسان کے لیےہرنکتۂ نگاہ سے موجبِ نجات ہوسکتی ہے۔ میرے کلام پر ناقدانہ نظرڈالنے سے پہلے حقائقِ اسلامیہ کا مطالعہ ضروری ہے۔ اگر آپ پورے غور اور توجہ سے یہ مطالعہ کریں تو ممکن ہے کہ آپ انہی نتائج تک پہنچیں جن تک میں پہنچا ہوں۔ اس صورت میں غالباً آپ کے شکوک تمام کے تمام رفع ہوجائیں گے۔ یہ ممکن ہے کہ آپ کا ویو مجھ سے مختلف ہو یا آپ خود دینِ اسلام کے حقائق کو ناقص تصورکریں۔‘‘

##############################
https://web.facebook.com/idreesazaad/posts/10208275898842013
بھَگتُو کا قرض ۔۔۔۔۔۔۔۔۔۔۔۔۔۔ بھَگتُو ملاح جب بھی جیل سے آتا واپس دھندے میں جُت جاتا۔ وہ ایک مشہور پیشہ ور چور تھا ۔ چونکہ پرانے زمانے میں ہرشئے میں روایات اور اقدار کا خیال رکھا جاتا تھا اس لیے سب لوگ بھَگتُو کی ایک خاص انداز میں عزت کرتے تھے۔ اسی عزت کا نتیجہ تھا کہ وہ جب بوڑھا ہوگیا تو دس پندرہ سال تک اہل علاقہ نے اُسے پرانے چوک میں چوکیدار مقرر کردیا۔ سب کا یہی خیال تھا کہ چونکہ وہ چوری، نقب لگانے، دیواروں پر چڑھنے اور چھتیں پھلانگنے کا ماہر ہے اور چوروں کی ہرادا اور ہرطریقے سے واقف ہے اس لیے وہی چوکیدار بننے کا بھی سب سے زیادہ اہل ہے۔  بلکہ بھَگتُو کو سب سے پہلے چوکیدار میرے اباجی نے ہی بنایا تھا۔ کئی سال تک وہ ہمارے گھر اور مال ڈنگر کا چوکیدارہ کرتا رہا۔ اور پھر کہیں اہل علاقہ نے اسے پرانے چوک میں بڑے عہدے پر منتقل کردیا۔ بھگتُو جب چوکیدار بن گیا اور پرانا ہوگیا تو اس کا ٹائم ٹیبل یہ ہوتا کہ عشأ کی نماز کے بعد وہ چوک میں آجاتا اور اپنے مخصوص بنچ پر براجمان ہوجاتا۔ ہم اس وقت لڑکے تھے۔ میں تب پان بہت چبایا کرتا تھا۔ میں پیلی پتی والا پان منہ میں رکھ، بھگتُو کے بنچ پر اس کے ساتھ جابیٹھتا تھا۔ بھگتو نے تقریباً ہر اُس چوری کی واردات مجھے سنائی جو اس نے اپنی زندگی میں کی تھی اور اسے یاد رہ گئی تھی۔ کئی مرتبہ وہ آپ کا ہاتھ پکڑ کر اپنے سر پر لے جاتا اور پھر اپنے سر پر آپ کا ہاتھ پھِرواتے ہوئے کہتا،  ’’یہ دیکھو! پولیس کے ڈنڈے کھا کھا کر میرا سر کیسا ہوگیا ہے؟‘‘ بھگتُو کا سر واقعی بہت عجیب و غریب تھا۔ جیسے ساحل کی ریت پر کوئی بڑی لہر اپنے نشان چھوڑ جائے۔ بھَگتُو چوروں کے قواعد ، رسم و رواج اور اقداروروایات کے بہت واقعات سناتا تھا۔ اس کے نزدیک بڑا چور یعنی بڑی شان والا چور وہ تھا جو پولیس کے مارنے پر چوری نہ مانے۔ وہ سینہ تان کر اکثر اس طرح کے واقعات سناتا،  ’’ایک مرتبہ تھانیدار نے مجھے کہا، بھگتُو سچ سچ بتاؤ! فُلاں چوری تم نے کی؟ تو میں نے تھانیدار سے کہا، صاحب جی! ایک گلاس پانی تو پلا دیں پہلے۔ تھانیدار نے اسی وقت ایک پولیس والے کو حکم دیا اور پولیس والا میرے لیے پانی لے آیا۔ میں نے پانی پیا۔ گلاس خالی کرکے پولیس والے کو تھمایا اور تھانیدار سے کہا، ’صاحب جی! ابھی یہ جو پانی میں نے پیا ہے۔ آپ پہلے مجھ سے یہ منوائیں کہ میں نے پیا ہے۔ تب میں چوری بھی مان لونگا۔ یہ بات سن کر تو تھانیدار کو اور زیادہ غصہ آگیا۔ اس نے میری خوب دھلائی کی لیکن پھر دوبارہ چوری کا سوال نہ کیا بلکہ آخر تک یہی پوچھتا رہا کہ ’بھگتُو! تم نے  ابھی پانی پیا کہ نہیں؟‘‘ بھگتُو کے پاس کہانیاں ہی کہانیاں تھی۔ سب اسکی اپنی زندگی کے واقعات تھے۔ چوریوں کی وارداتیں، ڈنگر(جانور) کھولنا۔ رات کی تاریکی میں جسم پر تیل مل کر صرف ایک جانگیہ پہن، اونچی اونچی چھتوں پر پھدکتے چلے جانا۔ چھت سے چھلانگ لگانا تو زمین پر یوں آکر کھڑے ہوجانا جیسے بھگتُو گِر نہیں بلکہ اُڑ رہا تھا۔ ایک بار بھگتُو نے مجھے بتایا کہ، ’’کسی زمانے میں ہم پیشہ ور چوروں کے درمیان مقابلے ہوا کرتے تھے۔ ہم پھولوں کی ایک تھالی ہاتھوں میں تھام کر چھت سے چھلانگ لگاتے اور جس کی جتنی کم پتیاں اُڑ کر زمین پر گرتیں وہ اتنا زیادہ جیت جاتا‘‘ بھگتو کے بڑھاپے کے زمانے میں ہمارے شہر میں ایک اور پیشہ ور چور ’’اَچھُو کالیا‘‘ خاصا مشہور ہوچکا تھا ۔ لیکن وہ جوانی میں ہی چل بسا ۔ ایک روز کسی چھت سےایسا گرا کہ سیدھا نہ کھڑا ہوسکا اور اس کا منکا ٹوٹ گیا۔  بھگتو کی شادی جوانی میں تو نہ ہوسکی لیکن جب اس نے چوریاں چھوڑ دیں اور اباجی کی مُریدی میں آگیا تو اباجی کے بعض دوستوں کی کوششوں سے ہم نے کسی گاؤں میں اس کی شادی کروادی۔ وہ بیوی سے اتنا پیار کرتا تھا۔ اتنا پیار کرتا تھا کہ جب اس کی بیوی کو بھگتُو کی بجائے چودھری خالد سے پیار ہوگیا تو بھگتُو نے بیوی سے ناراضی کا اظہار کرنے کی بجائے اسے چودھری خالد سے ملنے دیا۔ وہ کہتا تھا ’’میری رانی کو خوش رہنا چاہیے۔ وہ خوش ہے تو مجھے اور کچھ نہیں چاہیے‘‘ ایک مرتبہ بھگتو کی بیوی غائب ہوگئی۔ لیکن تین دن کے اندر اندر اس نے ڈھونڈ نکالی۔ اور جب میری بھگتو سے ملاقات ہوئی تو اس نے بتایا کہ بیوی کو ڈھونڈنے کے لیے اس نے تیس چالیس مکانوں کی سیر کی ہے ۔ یعنی رات کو جب لوگ سورہے تھے تو وہ لوگوں کے گھروں میں اترا اور اس نے ایک ایک بستر پر لیٹے ، ایک ایک فرد کے چہرے سے کمبل ہٹا ہٹا کر دیکھا کہ کہیں اس کی بیوی تو نہیں سورہی؟ اور بالآخر اس نے اپنی محبوب بیوی کو ڈھونڈ ہی لیا۔ اس کے بعد بھگتُو خوشاب چھوڑ کر چلا گیا اور پھر کبھی واپس نہ آیا۔ مجھے آج تک معلوم نہیں کہ وہ کب فوت ہوا ہوگا۔ یا ابھی بھی زندہ ہو تو کچھ نہیں کہا جاسکتا لیکن اگر وہ اب زندہ ہوا تو اس کی عمر ضرور نوّے سال سے اوپر ہوگی۔اا بھگتُو، قوم کا ملاح تھا  چنانچہ ایک اور فن جو اس کی گھُٹی میں تھا اور اُسے چوری سے بھی زیادہ آتا تھا ، وہ تھا دریا میں تیرنا۔ مچھلیاں پکڑنا۔ ڈوبنے والوں کی لاشیں ڈھونڈ کر دینے کا کام وہ ہمیشہ مفت کیا کرتا تھا۔ موسم جتنا بھی سرد ہوتا بھگتُو کا کہنا تھا کہ جسم پر تیل مل کر اور بہت سا گُڑ کھا کر دریا میں چھلانگ لگا دو۔ بالکل بھی ٹھنڈ نہیں لگے گی۔ ایک مرتبہ بھگتونے مجھے مچھلی پکانے کا ایک عجب طریقہ بتایا۔ میں نے آج تک اس  طریقے پر مچھلی پکائی تو نہیں لیکن سوچتا ہوں کہ جب کبھی کوئی بھی اس طریقے پر مچھلی پکائے گا تو وہ مچھلی ہوگی بے حد لذیذ ۔ بھگتو نے بتایا کہ اگر کبھی دریا پر آپ اکیلے ہوں اور کچھ پکانے کے لیے آپ کے پاس کوئی سامان بھی نہ ہو تو آپ ایک مچھلی پکڑیں۔ مچھلی کا پیٹ صاف کرکے، اس پر چکنی دریائی مٹی کا موٹا موٹا لیپ کردیں۔ پھر عام گھاس پھونس اور چھوٹی موٹی لکڑیوں سے آگ کا چھوٹا سا الاؤ جلائیں اور مچھلی اس میں پھینک دیں۔ پھر دیکھیں کہ جب مچھلی پر لگی مٹی پک جائے جیسے کمہاروں کے گھڑے پک جاتے ہیں تو مچھلی آگ سے نکال لیں اور اسے درمیان سے اس طرح چیریں کہ مچھلی کسی سِیپ کے دو ٹکڑوں کی طرح دولخت ہوجائے۔ اور یوں آپ کے ہاتھ میں پکی ہوئی مٹی کی  گویا دو پلیٹیں آجائیں گی جن میں پکی پکائی مچھلی دھری ہوگی۔ بھگتو کی کہانیوں میں چوریوں، مچھلیوں اور پولیس کے علاوہ جیلوں کی داستانیں بھی ہوتی تھیں۔ اس نے اپنی عمر کا زیادہ تر حصہ جیل میں کاٹا تھا۔ وہ اتنی بار جیل گیا تھا کہ آخر جیل میں موجود تمام پرانے قیدیوں اور سٹاف کی اس کے ساتھ دوستی ہوگئی تھی۔ بھگتو کو وہ جیل سے باہر کچھ خریدنے کے لیے بھی بھیج دیتے تھے ۔ وہ چپ چاپ جاتا۔ سبزی، دال، جیلر کے لیے سگریٹ خریدتا اور پھرواپس آجاتا۔ جب جب وہ جیل میں ہوتا تو ہمیشہ کُک بھگتُو ہی ہوا کرتاتھا۔ جیل نے اسے اتنا اچھا کُک بنا دیا تھا کہ جس زمانے میں اباجی نے اسے بطور چوکیدار رکھا ہوا تھا۔ بھگتو ہمارا کُک بھی رہا۔ بھگتو نے گھر کے باہر تَنُور (تندوری) لگا رکھی تھی۔ تندوری لگا رکھی سے مُراد مٹی کا تنور بنا رکھا تھا۔ اور وہ تندوری کے چبوترے پر چڑھ کر بیٹھ جاتا۔ ساتھ کے ساتھ مذاق کیے جاتا، کہاںیاں سنائے جاتا اور ساتھ کے ساتھ روٹیاں تھپتھپاتا جاتا۔ بھگتو گاتا بھی بہت اچھا تھا۔ اگرچہ اس کا گَلہ دیہاتی قسم کا بلند تھا لیکن پھر بھی اس کے سُر نہ ٹوٹتے تھے۔ ایک گانا جو بھگتو اکثر سنایا کرتا تھا۔ مجھے آج بھی یاد ہے اور میں کبھی کبھی گنگناتا بھی ہوں۔ اگرچہ یہ آج تک معلوم نہیں ہوسکا کہ یہ گانا کسی پنجابی فلم کا ہے یا بھگتو اور اس کے دوستوں نے خود بنا رکھا تھا۔ ممکن ہے آج فیس بک کی اس پوسٹ کے بعد کوئی پنجابی فلموں کا شوقین دوست اس راز سے پردہ اُٹھا سکے، بھگتو یہ گانا سنایا کرتا اور اکثر رو پڑتا، اَسّی آں لفنگے تے تلنگے موچی وال دے جیلاں دے عادی اَسّی شوقیں آں دال دے اسی آں لفنگے تے تلنگے موچی وال دے لُٹے سہاگ اَسّی ، لُٹی پھلجھڑیاں کئی واری جیل ویکھی پایاں ہتھ کڑیاں نئیں ہوندے چور جانی! اَجکل ساڈے نال دے اسی آں لفنگے تے تلنگے موچی وال دے ۔۔ ادریس آزاد

##############################
https://web.facebook.com/idreesazaad/posts/10211192087024895
انسانی ذہن، ایک عضو ِ معطل ۔۔ یونانی مِتھ کے مطابق ایک مرتبہ تھیوٹ دیوتا نے زیوس کو بتایا کہ، "میں نے انسانوں کے لیے لکھنے کا فن ایجاد کیا ہے۔ میں انہیں لکھنا پڑھنا سکھادونگا"۔ اس پر زیوس نے کہا کہ، "یہ تم نے کیا کیا؟ اب انسانوں کا حافظہ اور یاد رکھنے کی صلاحیت کو زنگ لگ جائیگا اور وہ سب کچھ ہمیشہ لکھ کر محفوظ کیا کرینگے"۔سکول میں ٹیچرز کیلکولیٹر کے استعمال سے منع کیا کرتے تھے اور کہا کرتے تھے، "بیٹا! زبانی پہاڑے یاد ہوں تو کیلکولیٹر کی ضرورت نہیں پڑتی۔ ریاضی تو مشق کی چیز ہے۔ کیلکولیٹر نے سوال حل کردیا تو مشق کاہے کی؟"۔ موبائل کے آنے سے پہلے بھی ٹیلیفون ہوا کرتے تھے اور ہرہر نمبر بندے کو زبانی یاد ہوتاتھا۔لیکن اکیسویں صدی میں قریبی سے قریبی دوست کا نمبر یاد رکھنا بھی مشکل ترین کام بنتا جارہا ہے۔ صرف نمبر ہی نہیں بہت سی دیگر یاداشتیں اب مشین کے حوالے کردی گئی ہیں اور انسان ذہن کے استعمال سے تقریباً فارغ ہوتا جارہا ہے۔ ماہرین کا کہنا ہے کہ جس عضو سے کام لینا چھوڑ دیا جائے اس کی صلاحیت کم ہوتے ہوتے ختم ہوجاتی ہے۔ مستقبل کے بارے میں پیش گوئیاں کرنا داناؤں کا شیوہ رہا ہے لیکن حال ہی میں ایک تھیوری سامنے آئی ہے کہ چونکہ زیادہ تر انسان ذہنی مشقیں ترک کرتے جارہے ہیں سو مستقبل میں یوں ہوگا کہ انسانوں کی بڑی اکثریت کند ذہن ہوجائے گی۔ انٹرنیٹ پر بیٹھنے والے جانتے ہیں کہ وہ روایتی کتاب بینی سے بہت دور جاچکے ہیں۔ وہ تیشۂ تحقیق جو علم و حکمت کے فرہادوں کا زیور ہوا کرتا تھا اب کلِکس میں کنورٹ ہوگیا ہے۔ کہتے ہیں اگلے زمانے کے علمأ اور محققین کسی ایک چھوٹے سے علمی نقطے کی تشفی کے لیے کئی کئی مہینوں کے سفر کیا کرتے تھے۔ میرے دادا جان رحمۃ اللہ علیہ جب مجھے عربی صرف و نحو پڑھایا کرتے تھے تو بڑے منفرد طریقے اختیار کرتے، جن کی بدولت مجھے سارا سبق وہیں بیٹھے بیٹھے ازبر ہوجایا کرتا۔ ایک مرتبہ مجھے نحو کا ایک سبق پڑھا رہے تھے اور وہ یہ تھا کہ لام اور تنوین ایک جگہ اکھٹا نہیں ہوسکتے تو انہوں نے ایک واقعہ سنایا۔ کہنے لگے پرانے زمانے کی بات ہے بخارا کے ایک بہت بڑے نحوی عالم نے کہیں سے عربی نحو پر ایک نہایت عمدہ کتاب دیکھی۔ کتاب اس قدر عمدہ تھی کہ عالم کو اس کے مصنف سے ملنے کا شوق پیدا ہوا۔ پتہ چلا کہ مصنف تو بغداد کا ہے۔ سو وہ سفر پر نکل کھڑے ہوئے۔ جب وہ بغداد اس کتاب کے مصنف کے دروازے پر پہنچے اور دروازہ کھٹکھٹایا تو ایک خاتون نکلیں۔ عالم نے اس خاتون کے سامنے نہایت ادب سے اُس کتاب کے مصنف کا نام لیا اور کہا کہ "میں فلاں صاحب کی زیارت کے لیے بخارا سے بغداد آیا ہوں" خاتون کے چہرے پر پہلے حیرت اور پھر مسکراہٹ پھیل گئی۔ خاتون نے کہا، "وہ دیکھو! وہ دور میدان میں بچوں کے ساتھ جو لڑکا کھیل رہا ہے اُسی نے لکھی ہے وہ کتاب جس کے مصنف سے تم ملنے آئے ہو"۔ عالم بہت حیران بلکہ مایوس ہوا۔ اسے کسی قدر غصہ آگیا۔ اس نے دل میں سوچا، ضرور اس لڑکے نے سرقہ کیا ہوگا۔ اس عالم نے دل میں فیصلہ کیا کہ ابھی اس کا امتحان لیتاہوں۔ وہ اس کے نزدیک پہنچا تو زور سے بولا، "السلامٌ (مُن) علیکم"۔ لڑکے نے فوراً جواب دیا، "وعلیکم السلام یا جامع الّام ِ والتنوین!"۔ وعلیکم السلام اے لام اور تنوین کو جمع کرنے والے!۔ کیونکہ بخارا کے عالم نے السلامُن علیکم کہا تھا، "میم پر تنوین بھی پڑھی تھی اور سلام کے شروع میں "ال" کا اضافہ بھی کردیا تھا۔ میرے دادا جانؒ نے جو اختیار کیا۔ یہ طریقے تھے علمی نقطے ازبر کروانے کے۔ ذہن اور حافظہ کو ہی ہر طرح کی ڈائری کے طور پر استعمال کیا جاتا تھا۔ایک نہ بھولنے والا واقعہ ساتھ جوڑ کر علمی یا فنی نقطہ سمجھا دیا جسے کہیں نوٹ کرنے کی چنداں ضرورت نہ ہوتی تھی۔ اسی طرح اس واقعہ میں موجود بخارا کے عالم کی طرح کے محّبان علم ہوا کرتے تھے۔ اب صرف پاکستانی طلبہ کا ہی بُرا حال نہیں اور صرف ترقی پذیر ممالک میں ہی بھرتی کے طلبہ نہیں پائے جاتے بلکہ آپ فری لانسر ڈاٹ کام پر کچھ عرصہ رائٹر بن کر مزدوری کریں تو آپ کو امریکہ اور یورپ کی یونیورسٹیوں کے طلبہ پیسوں کے ذریعے اسائنمنٹس کروانے کے پراجیکٹس دیتے نظر آئینگے۔چنانچہ یہ خیال کہ مجموعی طور پر انسانی آبادی جو کہ محنت کم کرنے والی مشینوں کی بہتات سے سہولیات کی عادی اور بایں ہمہ جسمانی طور پر بہت نفیس اور پرانے وقتوں کے انسانوں کے مقابلے میں بہت کمزور ہوچکی ہے اب ذہنی صلاحیتوں کے اعتبار سے بھی ناکارہ ہونے کے قریب ہے۔ اور ایسی کوئی اُمید بھی نہیں کہ مستقبل میں انسان مشینوں پر انحصار ترک کردیگا۔ مشینیں بری نہیں لیکن بدقسمتی سے اس نقصان کو نہیں روکا جاسکتا جو انسانوں کو اپنے جسمانی اور ذہنی قویٰ کے استعمال کم سے کم ہوتے جانے کی وجہ سے بھگتنا پڑرہا ہے اور ابھی مزید بھگتنا پڑیگا۔ اُس تھیوری کے مطابق جس کا میں نے اوپر ذکر کیا ہے یہ بھی کہا گیا ہے کہ اگر بڑی انسانی آبادی کند ذہن لوگوں کی ہوگئی تو ارتقأ کے قانون ِ تغلیب کی رُو سے وہ اقلیت کا خاتمہ کردے گی۔ بظاہر ایسا ممکن نہیں کیونکہ اگر ذہانت اقلیت کے پاس بھی رہی تب بھی مشینوں کی ایجاد اور ان پر کنٹرل اسی ذہین قبیلے کے ہاتھ میں رہنے کا احتمال ہے لیکن پھر ماہرینِ معاشیات کا کہنا ہے کہ میڈیا ہو یا سائنسی ایجادات ذہانت ہمیشہ سرمائے کی خدمت پر مامور رہتی ہے۔ کہتے ہیں کہ ایک امیر آدمی کئی سو مفکرین کو خرید سکتاہے لیکن سو مفکرین مل کر بھی ایک امیر آدمی کو نہیں خرید سکتے۔ چنانچہ منظر نامہ یہ بنتاہے کہ وہ اقلیت بھی جو جینئس ہوگی سرمایہ دار کو مزید مستحکم بنانے کے لیے صرف ہوگی اور یوں دنیا کا نظام پہلے سے زیادہ خراب ہوتا چلا جائیگا۔ یہاں تک دنیا ایک بار پھر پوری طرح اپنے ماضی کی طرف لوٹ جائیگی اور پہلے سے بھی بدتر حالت میں۔ یوں لگے گا جیسے آدم کو جنت سے نکال دیا گیا ہو۔ لیکن اس تھیوری کے حق میں زیادہ لوگ نہیں ہیں۔ یہ ایک پیسمسٹک تھیوری ہے۔ اگرچہ اہل ِ مغرب عرصہ دراز سے ایسی فلمیں بنا اور ایسی کتابیں لکھ رہے ہیں جن سے انسانی مستقبل سے مایوسی ٹپکتی ہے۔گلوبل وارمنگ، اوزون کی لیئر کا پھٹ جانا، ماحول کی آلودگی، کٹتے ہوئے درخت، خراب ہوتے ہوئے دریا اور سمندر اور ان سب پر مستزاد خوفناک بلکہ بھیانک قسم کے وائرس جو پوری کی پوری انسانی آبادیوں کو نگل جائینگے موجودہ عہد کے قلمکاروں اور کیمرہ بازوں کا محبوب ترین مشغلہ ہے۔ لیکن پھر بھی اوپٹمسٹک تھیوریز اپنے پورے منطقی دلائل کے ساتھ موجود ہیں۔ اوپٹمسٹک تھیوریز انسانی مستقبل سے مایوسی کی بجائے انسان سے پُراُمید ہیں۔ دنیا تباہ ہوجائے گی کی بجائے دنیا پہلے سے بہتر ہوجائے گی کے حق میں بھی مضبوط دلائل دیے جاسکتے ہیں۔ لیکن ہر اوپٹمسٹک تھیوری ایک ہی خیال کی بنیاد پر استوار ہوتی ہےاور وہ یہ ہے کہ انسان اخلاقی طور پر بہتر ہوجائے گا۔ انسان، انسان سے ہمدردی سیکھتا جارہا ہے۔ آج غلام اور لونڈیاں نہیں ہیں۔ انسان عورتوں، بچوں، جانوروں حتیٰ کہ ماحول کے حقوق سے بھی باخبر ہوتا جارہاہے۔اس سلسلے میں این جی اوز بھی بڑی محنت کررہی ہیں۔ سو ایک نہ ایک دن انسان سیانا ہوجائیگا اور لڑنا جھگڑنا بند کردیگا۔ میں ذاتی طور پر پُراُمید ہوں۔ مجھے کبھی کبھی لگتاہے کہ دنیا کے جتنے ملکوں کے پاس ایٹمی ہتھیار ہیں اور انہوں نے اپنے اپنے وار ہیڈز کے رُخ اپنے دشمنوں کی طرف کررکھے ہیں کل کو شایدکسی ایک بڑے مقصد کے لیے اپنے ہتھیار استعمال کرینگے۔ ماضی بعید کی طرح اگر کل کو زمین پر کوئی سیارچہ گرنے لگا تو شاید سارے مل کر اسے فضا میں ہی ریزہ ریزہ کردینگے۔ صرف یہی نہیں۔ میرا خیال ہے کہ انسان اخلاقی طور پر اس قدر بہتر ہوجائیگا کہ پوری زمین پر شاید ہی کوئی انسان کسی انسان کا قتل کرے۔ شاید ہی کوئی لڑائی جھگڑا باقی رہے۔ ۔میرے دوست کہتے ہیں خواب دیکھنے کا کوئی بل نہیں آتا۔ لیکن اوپٹمسٹک تھیوریز کے حق میں دلائل دینے کے لیے میرے پاس اس کالم میں جگہ نہیں۔ شاید آئندہ کسی کالم میں، میں اس پر تفصیل سے لکھ سکوں۔ ادریس آزاد

##############################
https://web.facebook.com/idreesazaad/posts/10216308505932170
انسانی ذہن، ایک عضو ِ معطل ۔۔ یونانی مِتھ کے مطابق ایک مرتبہ تھیوٹ دیوتا نے زیوس کو بتایا کہ، "میں نے انسانوں کے لیے لکھنے کا فن ایجاد کیا ہے۔ میں انہیں لکھنا پ...ڑھنا سکھادونگا"۔ اس پر زیوس نے کہا کہ، "یہ تم نے کیا کیا؟ اب انسانوں کا حافظہ اور یاد رکھنے کی صلاحیت کو زنگ لگ جائیگا اور وہ سب کچھ ہمیشہ لکھ کر محفوظ کیا کرینگے"۔سکول میں ٹیچرز کیلکولیٹر کے استعمال سے منع کیا کرتے تھے اور کہا کرتے تھے، "بیٹا! زبانی پہاڑے یاد ہوں تو کیلکولیٹر کی ضرورت نہیں پڑتی۔ ریاضی تو مشق کی چیز ہے۔ کیلکولیٹر نے سوال حل کردیا تو مشق کاہے کی؟"۔ موبائل کے آنے سے پہلے بھی ٹیلیفون ہوا کرتے تھے اور ہرہر نمبر بندے کو زبانی یاد ہوتاتھا۔لیکن اکیسویں صدی میں قریبی سے قریبی دوست کا نمبر یاد رکھنا بھی مشکل ترین کام بنتا جارہا ہے۔ صرف نمبر ہی نہیں بہت سی دیگر یاداشتیں اب مشین کے حوالے کردی گئی ہیں اور انسان ذہن کے استعمال سے تقریباً فارغ ہوتا جارہا ہے۔ ماہرین کا کہنا ہے کہ جس عضو سے کام لینا چھوڑ دیا جائے اس کی صلاحیت کم ہوتے ہوتے ختم ہوجاتی ہے۔ مستقبل کے بارے میں پیش گوئیاں کرنا داناؤں کا شیوہ رہا ہے لیکن حال ہی میں ایک تھیوری سامنے آئی ہے کہ چونکہ زیادہ تر انسان ذہنی مشقیں ترک کرتے جارہے ہیں سو مستقبل میں یوں ہوگا کہ انسانوں کی بڑی اکثریت کند ذہن ہوجائے گی۔ انٹرنیٹ پر بیٹھنے والے جانتے ہیں کہ وہ روایتی کتاب بینی سے بہت دور جاچکے ہیں۔ وہ تیشۂ تحقیق جو علم و حکمت کے فرہادوں کا زیور ہوا کرتا تھا اب کلِکس میں کنورٹ ہوگیا ہے۔ کہتے ہیں اگلے زمانے کے علمأ اور محققین کسی ایک چھوٹے سے علمی نقطے کی تشفی کے لیے کئی کئی مہینوں کے سفر کیا کرتے تھے۔ میرے دادا جان رحمۃ اللہ علیہ جب مجھے عربی صرف و نحو پڑھایا کرتے تھے تو بڑے منفرد طریقے اختیار کرتے، جن کی بدولت مجھے سارا سبق وہیں بیٹھے بیٹھے ازبر ہوجایا کرتا۔ ایک مرتبہ مجھے نحو کا ایک سبق پڑھا رہے تھے اور وہ یہ تھا کہ لام اور تنوین ایک جگہ اکھٹا نہیں ہوسکتے تو انہوں نے ایک واقعہ سنایا۔ کہنے لگے پرانے زمانے کی بات ہے بخارا کے ایک بہت بڑے نحوی عالم نے کہیں سے عربی نحو پر ایک نہایت عمدہ کتاب دیکھی۔ کتاب اس قدر عمدہ تھی کہ عالم کو اس کے مصنف سے ملنے کا شوق پیدا ہوا۔ پتہ چلا کہ مصنف تو بغداد کا ہے۔ سو وہ سفر پر نکل کھڑے ہوئے۔ جب وہ بغداد اس کتاب کے مصنف کے دروازے پر پہنچے اور دروازہ کھٹکھٹایا تو ایک خاتون نکلیں۔ عالم نے اس خاتون کے سامنے نہایت ادب سے اُس کتاب کے مصنف کا نام لیا اور کہا کہ "میں فلاں صاحب کی زیارت کے لیے بخارا سے بغداد آیا ہوں" خاتون کے چہرے پر پہلے حیرت اور پھر مسکراہٹ پھیل گئی۔ خاتون نے کہا، "وہ دیکھو! وہ دور میدان میں بچوں کے ساتھ جو لڑکا کھیل رہا ہے اُسی نے لکھی ہے وہ کتاب جس کے مصنف سے تم ملنے آئے ہو"۔ عالم بہت حیران بلکہ مایوس ہوا۔ اسے کسی قدر غصہ آگیا۔ اس نے دل میں سوچا، ضرور اس لڑکے نے سرقہ کیا ہوگا۔ اس عالم نے دل میں فیصلہ کیا کہ ابھی اس کا امتحان لیتاہوں۔ وہ اس کے نزدیک پہنچا تو زور سے بولا، "السلامٌ (مُن) علیکم"۔ لڑکے نے فوراً جواب دیا، "وعلیکم السلام یا جامع الّام ِ والتنوین!"۔ وعلیکم السلام اے لام اور تنوین کو جمع کرنے والے!۔ کیونکہ بخارا کے عالم نے السلامُن علیکم کہا تھا، "میم پر تنوین بھی پڑھی تھی اور سلام کے شروع میں "ال" کا اضافہ بھی کردیا تھا۔ میرے دادا جانؒ نے جو اختیار کیا۔ یہ طریقے تھے علمی نقطے ازبر کروانے کے۔ ذہن اور حافظہ کو ہی ہر طرح کی ڈائری کے طور پر استعمال کیا جاتا تھا۔ایک نہ بھولنے والا واقعہ ساتھ جوڑ کر علمی یا فنی نقطہ سمجھا دیا جسے کہیں نوٹ کرنے کی چنداں ضرورت نہ ہوتی تھی۔ اسی طرح اس واقعہ میں موجود بخارا کے عالم کی طرح کے محّبان علم ہوا کرتے تھے۔ اب صرف پاکستانی طلبہ کا ہی بُرا حال نہیں اور صرف ترقی پذیر ممالک میں ہی بھرتی کے طلبہ نہیں پائے جاتے بلکہ آپ فری لانسر ڈاٹ کام پر کچھ عرصہ رائٹر بن کر مزدوری کریں تو آپ کو امریکہ اور یورپ کی یونیورسٹیوں کے طلبہ پیسوں کے ذریعے اسائنمنٹس کروانے کے پراجیکٹس دیتے نظر آئینگے۔چنانچہ یہ خیال کہ مجموعی طور پر انسانی آبادی جو کہ محنت کم کرنے والی مشینوں کی بہتات سے سہولیات کی عادی اور بایں ہمہ جسمانی طور پر بہت نفیس اور پرانے وقتوں کے انسانوں کے مقابلے میں بہت کمزور ہوچکی ہے اب ذہنی صلاحیتوں کے اعتبار سے بھی ناکارہ ہونے کے قریب ہے۔ اور ایسی کوئی اُمید بھی نہیں کہ مستقبل میں انسان مشینوں پر انحصار ترک کردیگا۔ مشینیں بری نہیں لیکن بدقسمتی سے اس نقصان کو نہیں روکا جاسکتا جو انسانوں کو اپنے جسمانی اور ذہنی قویٰ کے استعمال کم سے کم ہوتے جانے کی وجہ سے بھگتنا پڑرہا ہے اور ابھی مزید بھگتنا پڑیگا۔ اُس تھیوری کے مطابق جس کا میں نے اوپر ذکر کیا ہے یہ بھی کہا گیا ہے کہ اگر بڑی انسانی آبادی کند ذہن لوگوں کی ہوگئی تو ارتقأ کے قانون ِ تغلیب کی رُو سے وہ اقلیت کا خاتمہ کردے گی۔ بظاہر ایسا ممکن نہیں کیونکہ اگر ذہانت اقلیت کے پاس بھی رہی تب بھی مشینوں کی ایجاد اور ان پر کنٹرل اسی ذہین قبیلے کے ہاتھ میں رہنے کا احتمال ہے لیکن پھر ماہرینِ معاشیات کا کہنا ہے کہ میڈیا ہو یا سائنسی ایجادات ذہانت ہمیشہ سرمائے کی خدمت پر مامور رہتی ہے۔ کہتے ہیں کہ ایک امیر آدمی کئی سو مفکرین کو خرید سکتاہے لیکن سو مفکرین مل کر بھی ایک امیر آدمی کو نہیں خرید سکتے۔ چنانچہ منظر نامہ یہ بنتاہے کہ وہ اقلیت بھی جو جینئس ہوگی سرمایہ دار کو مزید مستحکم بنانے کے لیے صرف ہوگی اور یوں دنیا کا نظام پہلے سے زیادہ خراب ہوتا چلا جائیگا۔ یہاں تک دنیا ایک بار پھر پوری طرح اپنے ماضی کی طرف لوٹ جائیگی اور پہلے سے بھی بدتر حالت میں۔ یوں لگے گا جیسے آدم کو جنت سے نکال دیا گیا ہو۔ لیکن اس تھیوری کے حق میں زیادہ لوگ نہیں ہیں۔ یہ ایک پیسمسٹک تھیوری ہے۔ اگرچہ اہل ِ مغرب عرصہ دراز سے ایسی فلمیں بنا اور ایسی کتابیں لکھ رہے ہیں جن سے انسانی مستقبل سے مایوسی ٹپکتی ہے۔گلوبل وارمنگ، اوزون کی لیئر کا پھٹ جانا، ماحول کی آلودگی، کٹتے ہوئے درخت، خراب ہوتے ہوئے دریا اور سمندر اور ان سب پر مستزاد خوفناک بلکہ بھیانک قسم کے وائرس جو پوری کی پوری انسانی آبادیوں کو نگل جائینگے موجودہ عہد کے قلمکاروں اور کیمرہ بازوں کا محبوب ترین مشغلہ ہے۔ لیکن پھر بھی اوپٹمسٹک تھیوریز اپنے پورے منطقی دلائل کے ساتھ موجود ہیں۔ اوپٹمسٹک تھیوریز انسانی مستقبل سے مایوسی کی بجائے انسان سے پُراُمید ہیں۔ دنیا تباہ ہوجائے گی کی بجائے دنیا پہلے سے بہتر ہوجائے گی کے حق میں بھی مضبوط دلائل دیے جاسکتے ہیں۔ لیکن ہر اوپٹمسٹک تھیوری ایک ہی خیال کی بنیاد پر استوار ہوتی ہےاور وہ یہ ہے کہ انسان اخلاقی طور پر بہتر ہوجائے گا۔ انسان، انسان سے ہمدردی سیکھتا جارہا ہے۔ آج غلام اور لونڈیاں نہیں ہیں۔ انسان عورتوں، بچوں، جانوروں حتیٰ کہ ماحول کے حقوق سے بھی باخبر ہوتا جارہاہے۔اس سلسلے میں این جی اوز بھی بڑی محنت کررہی ہیں۔ سو ایک نہ ایک دن انسان سیانا ہوجائیگا اور لڑنا جھگڑنا بند کردیگا۔ میں ذاتی طور پر پُراُمید ہوں۔ مجھے کبھی کبھی لگتاہے کہ دنیا کے جتنے ملکوں کے پاس ایٹمی ہتھیار ہیں اور انہوں نے اپنے اپنے وار ہیڈز کے رُخ اپنے دشمنوں کی طرف کررکھے ہیں کل کو شایدکسی ایک بڑے مقصد کے لیے اپنے ہتھیار استعمال کرینگے۔ ماضی بعید کی طرح اگر کل کو زمین پر کوئی سیارچہ گرنے لگا تو شاید سارے مل کر اسے فضا میں ہی ریزہ ریزہ کردینگے۔ صرف یہی نہیں۔ میرا خیال ہے کہ انسان اخلاقی طور پر اس قدر بہتر ہوجائیگا کہ پوری زمین پر شاید ہی کوئی انسان کسی انسان کا قتل کرے۔ شاید ہی کوئی لڑائی جھگڑا باقی رہے۔ ۔میرے دوست کہتے ہیں خواب دیکھنے کا کوئی بل نہیں آتا۔ لیکن اوپٹمسٹک تھیوریز کے حق میں دلائل دینے کے لیے میرے پاس اس کالم میں جگہ نہیں۔ شاید آئندہ کسی کالم میں، میں اس پر تفصیل سے لکھ سکوں۔ ادریس آزاد See more

##############################
https://web.facebook.com/idreesazaad/posts/10216287076316443
آج جب کہ کم و بیش تمام  اعلیٰ تعلیم یافتہ طبقوں اور پیشوں سے تعلق رکھنے والے افراد منظم جتھا بندی میں مصروف  ہیں اور ذمہ دار ، دردمند شہری بننے کے بجائے ذاتی مفادات کے تحفظ کے لیے  مجرمانہ سرگرمیوں میں ملوث نظر آتے ہیں، ہمیں سوچنا ہو گا کہ اس ذہنیت کے فروغ پانے کا سبب کیا ہے۔  عام طور پر ہمارے ہاں   پیشہ ورانہ  درسگاہوں میں پہنچنے والے  لوگ سرکاری  درس گاہوں سے پڑھ کر نکلتے ہیں۔ یہ درس گاہیں  گزشتہ پچیس تیس برس سے  تعلیم و تعلم کے جس زوال کا شکار ہیں اس کے اسباب پیچیدہ اور پورے سماجی عمل کے زائیدہ ہیں جنھیں چند جملوں میں بیان کرنا ممکن نہیں   لیکن کم از کم ایک سبب کا اظہار بطور خود احتسابی ضروری ہے۔  یہ درسگاہیں اعلیٰ انسانی اقدار کی تربیت کے بجائے  پست اور محدود فکرکی پرورش کر رہی ہیں   جہاں اساتذہ لسانی، علاقائی اور مسلکی تعصب کی بنا پر تنظیمیں بناتے یا ان کی خفیہ سرپرستی کرتے ہیں۔ اپنے زیراثرگروہوں کی  سرپرستی کے لیے نہ صرف میرٹ بلکہ ہر قسم کی اقدار کو  پامال کرتے ہیں اور ایک مافیا کی تشکیل کرتے ہیں۔ اس مافیا کو تقویت دینے کے لیے مختلف  پلیٹ فارم بناتے اور اپنی متعصبانہ فکر کو فروغ دیتے ہیں۔  ہمیں درس گاہوں میں  پس پردہ کام کرنے والے ان  تمام ہاتھوں کو ، خواہ ان کا تعلق کسی بھی گروہ سے ہو، روکنے کی ضرورت ہے جو چہروں پر نرماہٹوں بھرے  تاثرات کے ماسک سجا کر زہریلی سرگرمیوں کا ارتکاب کرتے ہیں اور نوجوانوں کے اندر غصہ نفرت اور اشتعال پیدا کرتے ہیں۔

##############################
https://web.facebook.com/idreesazaad/posts/10216284182964111
تکرارِ ساعت ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ آج کا دن بھی اُسی رنگ میں گزرا وہی آہنگ، وہی صوت و صفت آج بھی تھی اب تو ازبر ہیں یہ الوان، یہ اصوات، یہ سب کون سا نام مجھے یاد نہیں؟ کس کے آغاز کا انجام مجھے یاد نہیں؟ خودکشی تک جو حقیقت میں نہیں ہوسکتی خود کشی نفس کی رجعت ہے مدام پھر تغیرکی بقا ہرزہ۶ ِ متروک نہیں؟ ٹھیک؟ اب یوں ہے کہ اِک راستہ ہے یا کوئی تازہ ہنر یا کوئی تابندہ خیال شعر یا گیت یا گیٹار یا تصویر یا تال یوں بدل! پھر بھی نہ بدلے تو! پھر اِک راستہ ہے روز کے کام کو انجام نئے رنگ سے دے! خدمتِ خلق سے دل جیت! تو پھر مِیت بہت طائر ِ دل کے تلذذ کے لیے گیت بہت ادریس آزاد

##############################
https://web.facebook.com/idreesazaad/posts/10211349122670688
ہم اپنے موضوعی تجربے میں ٹائم کے وجود کی شہادت، تغیر کے مشاہدے سے حاصل کرتے ہیں لیکن ٹائم کو اس سے بڑھ کر(یعنی موضوعی حقیقت کے طور پر بھی) اپنے ہونے کا منطقی ثبوت دینا ہوگا۔ ٹائم، وقت، زمانہ۔۔۔۔۔۔۔۔ وہ الفاظ ہیں جن کے تصور کے ساتھ ہی علت و معلول (کاز اینڈ ایفیکٹ) کا تصور جڑا ہے۔ ٹائم ایک ایسی اینالیٹک ججمنٹ ہے جس کے سبجیکٹ میں پریڈیکیٹ پہلے سے موجود ہے اور وہ ہے علیت یا "کازیلٹی"۔ اگر کسی طرح ہم حال (لمحۂ موجود) کو شعور کی غیر موجودگی میں جان سکیں تو شاید اس کی حقیقت آشکار ہو۔ کیونکہ شعور علیّت کا محتاج ہوکر رہ گیا ہے۔ شعور کے بغیر ہم لمحۂ موجود کو شاید خالص حالت میں دیکھ سکیں، تغیر سے یکسر پاک۔ لیکن ایسی صورت میں یہ ماننا لازم آئے گا کہ ٹائم سے "تغیر کے دوام" کا عنصر مفقود ہوگیاہے۔ اگر ہم عین اِس وقت، اِس لمحۂ موجود کو وقت کا تجرباتی اوریجن سمجھ لیں تو شاید اسی کو حال کہینگے۔ اصل میں اس انداز میں سوچنے سے ہماری حس ِ علّت و معلول (سینس آف کاز اینڈ ایفیکٹ) ۔۔۔۔۔۔۔۔۔۔ متاثر ہوتی ہے۔ حقیقت تو یہ ہے کہ ہم نے وقت کے لیے کاز اور ایفیکٹ کے وجود کو لازمی اصول قرار دے رکھا ہے۔ شاید وقت کے اوریجن پر حال نامی کوئی اجنبی نہیں رہتا بلکہ ہمارے شعور کے مکّار دوست کاز اینڈ ایفیکٹس موجود ہوتے ہیں۔ دراصل ہم جب اپنے آپ کو وقت کے اوریجن پر رکھتےہیں تو خود کو لمحۂ موجود کے ساتھ باندھ لیتے ہیں جو ہمیں حقیقت کا ناقابلِ ذکر حد تک محدود علم فراہم کرتاہے۔ جسے ہم ثابت بھی نہیں کرسکتے۔ اسے ثابت کرنے کے لیے لازم ہے کہ پہلے ہم یہ ثابت کریں کہ زمان (ٹائم) مکان پر متقدم ہے۔ اگر ہم اس مقصد میں کامیاب ہوجاتے ہیں تو ہم کہہ سکتے ہیں کہ سپیس ضروری ہی نہیں ہے علیٰ ھذالقیاس ٹائم بھی۔ ادریس آزاد

##############################
https://web.facebook.com/idreesazaad/posts/10216491821834953
ہم اپنے موضوعی تجربے میں ٹائم کے وجود کی شہادت، تغیر کے مشاہدے سے حاصل کرتے ہیں لیکن ٹائم کو اس سے بڑھ کر(یعنی موضوعی حقیقت کے طور پر بھی) اپنے ہونے کا منطقی ثب...وت دینا ہوگا۔ ٹائم، وقت، زمانہ۔۔۔۔۔۔۔۔ وہ الفاظ ہیں جن کے تصور کے ساتھ ہی علت و معلول (کاز اینڈ ایفیکٹ) کا تصور جڑا ہے۔ ٹائم ایک ایسی اینالیٹک ججمنٹ ہے جس کے سبجیکٹ میں پریڈیکیٹ پہلے سے موجود ہے اور وہ ہے علیت یا "کازیلٹی"۔ اگر کسی طرح ہم حال (لمحۂ موجود) کو شعور کی غیر موجودگی میں جان سکیں تو شاید اس کی حقیقت آشکار ہو۔ کیونکہ شعور علیّت کا محتاج ہوکر رہ گیا ہے۔ شعور کے بغیر ہم لمحۂ موجود کو شاید خالص حالت میں دیکھ سکیں، تغیر سے یکسر پاک۔ لیکن ایسی صورت میں یہ ماننا لازم آئے گا کہ ٹائم سے "تغیر کے دوام" کا عنصر مفقود ہوگیاہے۔ اگر ہم عین اِس وقت، اِس لمحۂ موجود کو وقت کا تجرباتی اوریجن سمجھ لیں تو شاید اسی کو حال کہینگے۔ اصل میں اس انداز میں سوچنے سے ہماری حس ِ علّت و معلول (سینس آف کاز اینڈ ایفیکٹ) ۔۔۔۔۔۔۔۔۔۔ متاثر ہوتی ہے۔ حقیقت تو یہ ہے کہ ہم نے وقت کے لیے کاز اور ایفیکٹ کے وجود کو لازمی اصول قرار دے رکھا ہے۔ شاید وقت کے اوریجن پر حال نامی کوئی اجنبی نہیں رہتا بلکہ ہمارے شعور کے مکّار دوست کاز اینڈ ایفیکٹس موجود ہوتے ہیں۔ دراصل ہم جب اپنے آپ کو وقت کے اوریجن پر رکھتےہیں تو خود کو لمحۂ موجود کے ساتھ باندھ لیتے ہیں جو ہمیں حقیقت کا ناقابلِ ذکر حد تک محدود علم فراہم کرتاہے۔ جسے ہم ثابت بھی نہیں کرسکتے۔ اسے ثابت کرنے کے لیے لازم ہے کہ پہلے ہم یہ ثابت کریں کہ زمان (ٹائم) مکان پر متقدم ہے۔ اگر ہم اس مقصد میں کامیاب ہوجاتے ہیں تو ہم کہہ سکتے ہیں کہ سپیس ضروری ہی نہیں ہے علیٰ ھذالقیاس ٹائم بھی۔ ادریس آزاد See more

##############################
https://web.facebook.com/idreesazaad/posts/10216476606814587
مدرسے کی کہانی ۔۔۔ دنیا میں پہلے تعلیم وتدریس آزاد ہوا کرتے تھے، یعنی حکومتیں اپنے تعلیمی اداروں کو اپنے قابُو میں نہیں رکھتی تھیں بلکہ اُنہیں آزادانہ علمی سرگرمیوں کا موقع دیتی تھیں۔ لیکن نوآبادیاتی عہد میں استعمار نے اپنی ضرورتوں کے تحت دنیا میں رائج اِس خوبصورت نظامِ تعلیم کا خاتمہ کردیا۔ مثلاً ہندوستان میں مدارس کا ایک آزادانہ نظام موجود تھا جو مغلوں کے عہد میں کامیابی کے ساتھ جاری تھا لیکن انگریزوں نے ہندوستانیوں کو اپنی ضروریات کے تحت ڈھالنا چاہا تو اُنہیں سب سے زیادہ رکاوٹ اسی آزادانہ تعلیمی سرگرمی کی طرف سے پیش آئی، چنانچہ اُنہوں نے اس نظام کوختم کرنے کی ٹھان لی۔ چونکا دینے والی خبریہ ہے کہ ’’مدارسِ دینیہ‘‘ کو فقط دین کے مدارس قراردینے والےبھی خوداستعماری دورکے مستشرقین ہیں۔ ڈاکٹرناصرعباس نیّرکے الفاظ میں، ’’اگرہمیں یہ کہاجائے کہ جدید عہد کے سب سے بڑے تشدد کا نام لیں تو ہم بلاتوقف استعماری مستشرقین کےاس علمیاتی تشدد کا نام لیں گےجواُنہوں نے مشرق کے تصورمیں سے فطری علوم (سائنس) کے خارج کرنے کی صورت میں کیا‘‘۔ آج ہم جس مدرسہ کو فقط دینی مدرسہ کے طورپر جانتے ہیں، ماضی میں یہ فقط دینی مدرسہ نہیں تھا۔ مثلاًڈاکٹرناصرعباس نیّرنے ہی رچرڈ پارکر، کے حوالے سے لکھاہے کہ پارکر نے اپنے رسالے ’’مشرقی ادب کی افادیت پر ایک مضمون‘‘میں تسلیم کیا ہے کہ ’’مغربی دنیا ارسطوسے اُس وقت واقف ہوئی جب عربی سے لاطینی میں اس کے تراجم ہوئے‘‘۔ دراصل مسلمانوں کے دورِ عروج میں تشکیل پاجانےوالا نظامِ مدارس اسلامی تہذیب کا سب سے نمایاں شاہکارتھا، جسے کچل دینے کی خارجی تمنّا تو کبھی پوری طرح کامیاب نہ ہوسکی لیکن اس نظام کے زوال پاجانے کی داخلی وجوہات اتنی شدید تھیں کہ یہ نظام گزشتہ صدی میں بُری طرح سے نڈھال ہوکررہ گیا۔ ایک زمانہ تھا کہ انہی مدارس کے آزادانہ علمی ماحول میں، فطری علوم، فلسفہ و منطق اورشعروادب اُسی جوش و خروش کے ساتھ پڑھائے جاتے تھے جس جوش و خروش کے ساتھ دینی علوم پڑھائے جاتے تھے۔ لیکن استعماریت زدہ اقوام میں پیدا ہوجانے والے معذرت خواہانہ رویّے کا انجام اصولاً یونہی ہوناچاہیےتھا کہ جس طرح کا بیانیہ استعمار اختیار کرتا، استعمارزدگان بھی اُسی طرح کا بیانیہ اختیارکرلیتے۔ استعماری دورکے مستشرقین نے مشرقی علوم کو دانستہ حقارت کی نگاہ سے دیکھا اور بالاصرار پورے مشرق (اور مسلمانوں) کو یہ باورکروایا کہ اُن کے ہاں فطری علوم سرے سے وجود ہی نہیں رکھتے کیونکہ مشرق فقط روحانیت کا نمائندہ ہے اورصرف ماورائی قوتوں اورعقائد کے بارے میں غوروفکر کو علم سمجھتاہے۔ آج کُوپرنیکس (1473-1543) کے اِس انکشاف کو کہ’’ زمین کائنات کا مرکز نہیں، بلکہ زمین تو سُورج کے گرد گھوم رہی ہے‘‘کوپرنیکی انقلاب کا نام دیا جاتاہے اورکہاجاتاہے کہ کائنات کے جدید تصورکو سمجھنے کا آغاز یہیں سے ہوا۔ لیکن خود کیپلر(1571-1630) نے کوپرنیکس پرنصیرالدین طوسی اورمؤیّد الدین عُرضی کے فارمولے یعنی ’’طُوسی کپل اورعُرضی لیما (Tusi couple and Urdi Lemma)‘‘ کو بغیروضاحت اورذکر کے استعمال کرنے کا الزام لگایا تھا۔ ابنِ شاطر نے سب سے پہلےاس شک کا اظہارکیا تھا کہ ’’زمین کائنات کا مرکز نہیں ہے‘‘۔ وہ دمشق کے ایک مدرسے سے متعلق تھا اورفقط نمازوں کا نظام الاوقات درست کرنے کی لگن میں اس نے سیّاروں کی رفتاروں (ولاسٹیوں) کو تاریخِ علم میں پہلی بار اپنی توجہ کا مرکز بنالیا۔ یہ بات بھی مصدقہ ہے کہ کوپرنیکس نے ابن شاطر کے ماڈل اورمساواتوں کو اپنے ’’ہیلیوسینٹرک (Heliocentric) ‘‘ انقلاب کی ایجاد میں استعمال کیا۔ دمشق اوربغدادکے مدارس ہوں  یا بخارا وسمرقندکے مدراس، مشرقی مدارس نے دنیا کو اپنے وقت کے جدید علوم کے ساتھ جوڑے رکھا۔ یہ جو سمجھاجاتاہے کہ مسلمانوں کے زوال اور یورپیوں کی سائنسی ترقی کے درمیان وقفہ یا وقت زیادہ ہے یہ بالکل غلط بات ہے۔ آخری مسلمان سائنسدان سمرقند کی لیبارٹری میں دیکھےگئے۔یہ الغ بیگ کی رسدگاہ تھی۔ اوریہ پندرھویں صدی کی بات ہے۔ مسلمانوں سے پہلے کائنات کے تین ماڈل موجود تھے۔ ارسطوکاماڈل جو میکانکی تھا۔ جس کا دائرہ، کامل دائرہ (Perfect Circle) تھا اورجس کا مرکزسیّارۂ زمین تھا۔ دوسرے نمبرپرفلاطینوس کا ماڈل تھا۔ یہ روحانیت زدہ ماڈل تھا۔ کائنات کے اس ماڈل سے ہی انسانیت کے لیے سبق اورمقصد کی موجودگی کو اخذ کیا جاسکتا ہے۔تیسراماڈل بطلیموسی ماڈل کہلاتاہے۔ بطلیموسی ماڈل ریاضیاتی ہے۔ مسلمان ماہرینِ فلکیات نے اِن ماڈلوں کو یکجاکرکےدیکھنا شروع کیا۔ لیکن مسلمانوں میں مشاہدے کا رجحان غالب تھا۔ یقیناً اس کی وجہ قران کا وہ درس تھا کہ کائنات پرغوروفکرکرو! اپنے حواسِ خمسہ، خصوصاً سمع و بصرکو استعمال کرتے ہوئے رات دن کے اختلاف پر نظرڈالو! زمین میں سیرکرو! اورغورکروکہ پہاڑوں کے رنگ ایک دوسرے سے مختلف کیوں ہیں؟ پھلوں اوردرختوں کی اتنی انواع کیوں ہیں؟ معلوم کرنے کی کوشش میں لگے رہو کہ اَلوان و اصوات کی کیا حقیقت ہے؟ مسلمانوں کا طریقہ استنتاجی (انفرینشیل) تھا۔ وہ مادی سچائی (Material Truth) کو ڈھونڈنے کے شوقین تھے۔ کیونکہ فطری علوم کی طرف اُن کا رجحان فطری(نیچرل) تھا۔ یہی وجہ تھی کہ مسلمانوں کو ایسی ریاضی کی ضرورت پیش آئی جو بہت زیادہ ٹھیک (Précised) اورفطرت، یعنی کائنات کے بہت زیادہ قریب ہو۔ اُنہیں سمتوں ، خطوں اوررفتاروں کو مانپنا پڑا۔ اُنہیں ڈرائنگز بنانا پڑیں اورپہلی بار خالص تکنیکی (Technical) زبانیں استعمال کرنا پڑیں۔ اسلام سے پہلے تک کائنات میں ستاروں کی کُل تعداد 1022 تھی۔ یہ بطلیموسی ماڈل تھا۔ کل ستارے 1022 اور کل جھرمٹ (Constellation) فقط اڑتالیس (48)۔ پھر بھی کائنات کو اتنا بڑا سمجھا جاتا تھا کہ اسے جان لینا ناممکن خیال کیا جاتا تھا۔ بطلیموس نے کہا تھا کہ زمین حرکت نہیں کرتی بلکہ ساکن ہے کیونکہ اگر زمین حرکت کررہی ہوتی تو زمین پرپڑی ہوئی چیزیں لڑھکنے لگتیں اورجانورہوا میں اُڑتے ہوئے دکھائی دیتے۔ دراصل ارسطو کا ماڈل کائنات کے مشاہدے پر مشتمل تھا، بطلیموس نے اسے ریاضیاتی رنگ دے کر کافی الجھادیاتھا۔ لیکن جب مسلمانوں نے ان تینوں ماڈلوں کو یکجا کرکے دیکھا تو ان میں موجود خامیاں اُن پر عیاں ہونے لگیں اوریوں پہلی بارکائنات کو سمجھنے کے لیے ریاضیاتی مساواتوں کاوجود سامنے آیا۔ مسلمان ریاضی دانوں کا خیال تھا کہ اگر زمین کائنات کا مرکز ہے تو پھر ایک تنہا (سِنگل) ریاضیاتی فارمولا اس کی وضاحت کے لیے کافی ہونا چاہیے ۔ ابنِ سینا اور ابنِ رُشد کو بطلیموس کا ماڈل پسند نہیں تھا۔ ابن الہیثم نے تو باقاعدہ ’’شکوک علی البطلیموس‘‘ نامی کتاب لکھ کر بطلیموس کے ماڈ ل پر شکوک و شبہات کا اظہارکیا۔ ابن الہیثم نے کہا کہ بطلیموسی ماڈل فرضی ہے نہ کہ حقیقی۔ مشاہدے کے ساتھ اِس کا کوئی تعلق نہیں۔ نُورالدین بطروجی، اُندلسی نے اعلان کیا کہ بطلیموس نے زمین کو کائنات کا مرکز ماننے کے لیے زمین سے باہر جس نقطے کو مرکزِ مشاہدہ بنایا ہے وہ مشاہدے اور ریاضی کے اُصولوں پر پورا نہیں اُترتا۔ ابن شاطرنے اعلان کیا کہ ’’زمین کائنات کا مرکز نہیں ہے‘‘۔ اگرچہ ابن شاطر اپنے کام میں بطلیموس کے ماڈل کو ہی استعمال کرتارہا اور اس کےہاں کوئی ایسا الگ ماڈل نہیں ملتا جس میں زمین کائنات کا مرکز نہ ہو لیکن وہ اپنی تحریروں میں زمین کو کائنات کا مرکز تسلیم کرنے سے انکارکرتاہے۔ بطلیموس کے ماڈل کو چیلنج کرنے کی اصل وجہ یہ تھی کہ مسلمانوں میں قران وحدیث یا عقائد کی رُو سے زمین کو کائنات کا مرکز ماننا لازم نہیں تھا۔ قران میں تو کہاگیاتھا کہ تمام اجرامِ فلکی تیررہے ہیں اورآسمان بغیرستونوں کے بلند ہیں گویا معلق ہیں۔ قران نے تو کہا تھاکہ، مِن جِبَالٍ۬ فِيہَا،  یعنی آسمان میں پہاڑہیں ۔ قران نے ستاروں کے محل ِّ وقوع کی شہادت پر کلامِ الٰہی کے وحی ہونےکی دلیلیں دی تھیں۔اس سب پر مستزاد قران نے زمین کے کناروں سے نکل جانےکی شہ دی تھی۔ الغرض قران کے طلبہ کے لیے زمین کا مرکزِ کائنات رہنا ویسا ضروری نہیں تھا جیسا مسیحیت میں ہوسکتا تھا۔ حیرت کی بات یہ ہے کہ ابتدائی دورکے ہیلیوسینٹرک ماڈل کو ماننے والے سائنسدان ابن سینائی تھے، ارسطوکے پیروکارنہیں تھے ۔ ہیلیوسینٹرک یعنی وہ ماڈل جس میں سُورج کائنات کا مرکز ہے۔ نصیرالدین طوسی نے بطلیموس کے ماڈل کو چیلنج کیا اورزمین کے متحرک ہونے کےحق میں دلائل دیے۔ طوسی کو ہلاکوخان نےمراغہ (آذربائی جان) میں رسدگاہ بناکردی توطوسی نےگویا یورپ کی جدید فلکیات کی بنیادیں رکھ دیں۔ طوسی خودابن ِ سینائی تھا نہ کہ ارسطالیسی۔ یہیں یورپ کے طالب علم آنا شروع ہوئے اور یہیں سے یورپ کی جانب طبیعات (فزکس) کا علم منتقل ہوا۔یہیں طوسی اورعُرضی کا مشہورفارمولا طُوسی کپل اورعرضی لیماوجود میں آیا۔ طوسی کپل اورعرضی لیما کے استعمال سے ہی کوپرنیکس نئے تصورِ کائنات کو پیش کرنے میں کامیاب ہوسکا۔ساری نسیبی (Sari Nusseibeh) کے الفاظ میں، “Copernicus used this revolutionary concept to shift the focus of the orbital system to the sun.” نصیرالدین طوسی نے کائنات کا نیا ماڈل پیش کیا۔ اس نے اپنے ماڈل کی بنیاد زمین کے مرکزِ کائنات ہونے پر نہ رکھی ۔ اُس نے بطلیموس کے ماڈل کو تبدیل کردیا۔ایک فارمولا ’’طُوسی کپل‘‘ متعارف کروایا۔ اس نے بطلیموس کے ایکوئنٹ (Equant) کی جگہ ایک نئے دائرے کا اضافہ کردیا۔ یوں گویا طوسی کپل کا چھوٹا دائرہ جو بڑے دائرے کو اُس کے ٹینجنٹ (Tangent) سے چھُورہاتھا، اندرونی طرف کو الٹی حرکت کرنے کی وجہ سے بطلیموس کے ماڈل کی اس خرابی کو دور کررہاتھا جس کی وجہ سے سیارے کبھی آگے اور کبھی واپس پیچھے کو جاتےہوئے محسوس ہوتے ہیں۔ ’’فلااُقسم بالخنس الجوارالکنس‘‘ کی روشنی میں کام کرنےوالا مدرسے کا یہ طالب علم ہیلیوسینٹرک ماڈل کی طرف اتنا آگے بڑھ آیاتھا کہ اب کوئی بھی آسانی کے ساتھ اگلا مرحلہ طے کرسکتاتھا۔ جیسا کہ طوسی کے شاگردشیرازی نے کہابھی تھا کہ اِس ماڈل میں تو سورج مرکزِ کائنات معلوم ہوتاہے۔یہ الگ بات ہے کہ طوسی نے سورج کو بھی مرکزِ کائنات نہ مانا۔ یہ گویا زیادہ بڑی سوچ تھی۔ کیونکہ آج ہم جانتے ہیں کہ سورج مرکزِ کائنات نہیں ہے۔ لیکن اس کی وجہ سے طُوسی کا ماڈل یورپ میں مقبول نہ ہوسکا۔ البتہ اس کی مساواتیں اورفارمولے کوپرنیکس نے استعمال کرلیے۔ طوسی کے شاگرد شیرازی نے طوسی کے ماڈل میں موجود ہیلیوسینٹرک منظرنامے کی نشاندہی کردی تھی۔ ساری نسیبی کے بقول عین ممکن ہے کہ کوپرنیکس نے فقط طوسی کا فارمولا ہی استعمال نہ کیا ہو بلکہ اس کے شاگرد شیرازی کی یہ بات بھی اُچک لی ہو، کہ کائنات کا مرکز سُورج بھی ہوسکتاہے۔ ہیلیوسینٹرک ماڈل کا مطلب ہے وہ ماڈل جس میں کائنات کا مرکز سورج ہے اور جیوسینٹرک ماڈل کا مطلب ہے وہ ماڈل جس میں کائنات کا مرکز زمین ہے۔ ابن شاطر اورقشجی نے بھی ہیلیوسینٹرک ماڈل کی طرف واضح اشارے دیے تھے۔ کوپرنیکس کے کام میں ان کی ڈرائینگز اورفارمولے بھی استعمال ہوئے ہیں۔ یورپ نے جس وقت آنکھیں کھولیں، مسلمان اس وقت ابھی میدان میں موجود تھے۔ اس لیے یوں کہنا کہ مسلمانوں کے علمی زوال اور یورپ کی علمی ترقی کے درمیان صدیوں کا فاصلہ ہے بالکل غلط ہے۔ دیکھاجائےتو یہ فاصلہ پچاس سال سے زیادہ نہیں ہے۔ الغ بیگ کی سمرقند والی رسدگاہ پندرھویں صدی کے آخر میں اپنے عروج پر تھی جبکہ یورپ کی سائنس سولہویں صدی کے آغاز میں شروع ہوئی۔ الغرض اسلامی عہد کی تمام تر سائنسی ترقی انہی آزاد مدارس کی مرہونِ منت ہے جہاں گورنمنٹ کے دیے ہوئے نصاب نہیں پڑھائےجاتےتھے۔ یہ ادارے مدرسے تھے۔ ہمارا آج کا مدرسہ اپنی مادر زاد حالت میں ایسا ہی ادارہ ہوا کرتاتھا۔ اسلامی تاریخ کے عروج کے زمانے میں فقط ’’دینی مدرسہ‘‘ کے نام سے الگ مدارس وجود نہیں رکھتے تھے۔ یہ الگ بات ہے کہ ان ہزاروں مدارس میں کوئی قران و حدیث پڑھانے میں زیادہ مشہور ہو اور کوئی فلسفہ و منطق پڑھانے میں۔ لیکن ایسا تو آج بھی ہوتاہے۔ ایک یونیورسٹی پارٹیکل فزکس میں مشہور ہوتی ہے تو دوسری سوشیالوجی یا سائیکالوجی میں۔ مشرقی بلکہ اسلامی تاریخ کے یہ آزاد مدارس ، اسلامی تہذیب کا سب سے قیمتی سرمایہ تھے، جنہیں نوآبادیاتی عہد میں سوچے سمجھے منصوبے کے تحت مِٹانے کی کوششیں کی گئیں لیکن اسلامی تہذیب کے اس شاہکار یعنی ’’مدرسے‘‘ میں اپنی داخلی قوت اتنی زیادہ تھی کہ مدراس کو مکمل طورپر ختم نہ کیا جاسکا۔ البتہ یہ ضرور ہوا کہ مرعوبیت کا شکار ہوکر استعمارزدہ مشرق نے مدارس کے اس نظام کو ازخود استعماری بیانیے کے عین مطابق بنادیا۔ استعماری بیانیہ یہی تو تھا کہ اِن مدارس میں فقط مسلکی تعلیم دی جاتی ہے نہ کہ سائنس، فلسفہ، منطق یا شعروادب پڑھائے جاتے ہیں۔ اورمرعوب و مغلوب استعمارزدہ ذہن نے اس فریب کو قبول کرلیا۔ اوریوں مدارس کو مسلکی تعلیم تک محدود کرکے اسلامی تہذیب کے اتنے بڑے اورعظیم تحفے کو قریب قریب کنارےکے ساتھ لگا دیا گیا۔ مدرسہ چونکہ ماضی میں پوری انسانیت کےلیے آزادانہ تحقیق کا سب سے شاندار ادارہ رہا تھا اِس لیے ایسے عظیم اور قیمتی ادارے کا ختم ہوجانا اسلامی تہذیب کے سب سے قیمتی اثاثے کا لُٹ جانا تھا۔ چنانچہ بیسویں صدی میں مدرسے کے تہذیبی ورثے کو بچانے کے خواہشمند مسلمان علمأ نے طرح طرح کے تجربات کے ذریعےاس ادارے کی اندرونی قوت بحال کرنے کی کوششیں شروع کردیں۔ اِن تجربات میں زیادہ ترکوششیں اس لیے کامیاب نہ ہوسکیں کہ اُن کا مطمحِ نظرمدرسے کے نظامِ تعلیم کو جدیدیت کےساتھ ہم آہنگ کرنا تھا۔ مدرسےکواگرکوئی تحریک اُس کی کھوئی ہوئی قوت واپس دلاسکتی تھی تو وہ فقط مدرسے کے اپنے نظام ِ تعلیم کوباقی رکھتے ہوئے ہی ایسا کرسکتی تھی نہ کہ یورپ کی جدیدیت بلکہ ڈاکٹرناصرعباس نیر کے بقول ’’نوآبادیاتی جدیدیت‘‘ کو اختیار کرکے۔ مدرسے کا اپنا نظام تعلیم آزادانہ فضا میں تدریس ، تحقیق اور مباحثے کے اُصول پر قائم تھا اوریہی آزادفکری ہی اس سےمفقود ہوتے ہوتے بیسویں صدی میں تقریب ختم ہوگئی۔ اس کے برعکس مغرب کا نظام  اکیڈمیا کی شکل میں ایک پابند نظام ہے جو بنیادی طورپر سرمایہ دارانہ فکر کا پروردہ اوراسی کا مستقل خادم ہے۔ تمام سرمایہ دار ممالک اس نظام کو کنٹرول کرتےہیں اور کسی ایسی تحقیق کے لیے کوئی گنجائش اس نظام میں موجود نہیں جو کامل آزادی کے ساتھ کسی علم پر بحث کی اجازت دے۔ خیر! تو دہائیوں پر دہائیاں گزرتی چلی گئیں اور بالآخر وہ وقت بھی آگیا جب مدارس میں مسلکی علوم کو چھوڑ کر باقی ہرقسم کا نصاب ناقابلِ برداشت سمجھ لیاگیا۔ مدرسے کی ساکھ اورقوت بحال کرنے کے خواب دیکھنے والے تو اب بھی موجود تھے لیکن کوئی ایسا زیرک اوردانا ذہن موجود نہیں تھاجو نہ صرف خود مدرسے کا پڑھاہوا بھی ہو، تاکہ اس کے درد کو سمجھ سکے بلکہ یورپ یا امریکہ کی پوری علمی تاریخ سے بھی واقف ہو، تاکہ مدرسے کی اندرونی کمزوریوں کو رفع کرنے کے لیے کوئی جرأت مندانہ قدم اُٹھاسکے۔ کوئی ایسا نابغہ جومدرسے میں موجودعلمی خلاکوکماحقہُ محسوس کرسکے اورپورے داعیانہ جوش و جذبے کے ساتھ آگے بڑھ کر اِس ادارے کو مکمل طورپر فنا ہونے سے نہ صرف بچالے بلکہ اسے اس کا وہ کھویا ہوا مقام بھی واپس دلاسکے جو ماضی میں اسلامی تہذیب کا طرۂ امتیاز رہاتھا۔ بہرحال اکیسویں صدی میں بالآخر یہ جمود ٹوٹنے کا آغازپروفیسرڈاکٹرابراہیم موسیٰ کی شکل میں ہوا۔ پروفیسرڈاکٹرابراہیم موسیٰ نے مدرسہ ڈسکورسز پروگرام کا آغاز کرکے گویا اس دائمی مرض کی نہ صرف تشخیص کردی بلکہ اس کا علاج تجویز کرنے کے ساتھ ساتھ اُس علاج پر عمل بھی شروع کروادیا۔ مدرسہ ڈسکورسز، دراصل ایک تعلیمی و تدریسی سرگرمی کا نام ہے۔ یہ ایک پروگرام ہے جو پروفیسرڈاکٹرابراہیم موسیٰ نے شروع کیا ہے اورجس کی تفصیل میں نے اگلے مضمون میں بیان کرنی ہے۔ ڈاکٹرابراہیم مُوسیٰ اسلامی دنیا کا ایک معروف نام ہیں۔اُن کاتعلق جنوبی افریقہ سےہے جبکہ اُن کے ننھال ہندوستان میں ہیں۔ ڈاکٹرابراہیم موسیٰ کی ابتدائی تعلیم ہندوستان کے مدراس میں ہوئی۔ ان مدارس میں دارالعلوم دیوبند اور مدرسہ ندوۃ العلمأ بطورِ خاص قابلِ ذکر ہیں۔ ڈاکٹر ابراہیم موسیٰ کا تعلیمی پس منظر مدارس کا ہے اس لیے وہ مدارس کے نظام کی اصل خوبیوں سے واقف ہیں۔ فی زمانہ ڈاکٹرابراہیم موسیٰ دینی مدارس کی روایت کو زندہ  کرنے کے بہت بڑے حامی ہیں۔ چنانچہ وہ اپنی کتاب، ’’مدرسہ کیا ہے؟‘‘ میں سکول اور مدرسہ میں سے، مدرسہ کوبہترسمجھتےاوراس کی بھرپوروکالت کرتے ہیں۔ ڈاکٹرابراہیم موسیٰ امریکہ میں مقیم ہیں اوروہیں یونیورسٹی آف نوٹری ڈیم میں پڑھاتے ہیں۔ نوٹ: یہ تحریر مدرسہ ڈسکورسز پر میرے ایک طویل مضمون کے دیباچے کے طورپر لکھی گئی ہے۔ ادریس آزاد

##############################
https://web.facebook.com/idreesazaad/posts/10216352717557433
زمامِ لمحہ ٔ موجود بس میں رہتی ہے یہ کائنات مری دسترس میں رہتی ہے ادریس آزاد

##############################
https://web.facebook.com/idreesazaad/posts/10216352705637135
انحراف کے (کسی پرانے) طرحی مشاعرہ میں ضیأ المصطفیٰ ترک  کی زمین میں میری فی البدیہہ غزل ۔  ۔۔۔۔۔ ہم ترے دہر میں رہتے تھے عیاں ہوتے ہوئے ہرطرف تیغ و تبر تیر و سناں ہوتے ہوئے اے خدا تیری ہراِک شئے تھی کھلونوں جیسی ہم جھگڑتے ہوئے بچے تھے جواں ہوتے ہوئے فرق یہ ہے کہ خداوند کے ہونے کا خیال وسوسہ خیز نہ تھا، شاخ ِ گماں ہوتے ہوئے ہم کہ آثار ِ مرُور، آج بھی لکھے ہوئے ہیں وقت نے خرچ کیا ہم کو زماں ہوتے ہوئے میں وفا اور جفا دونوں سے انجان رہا دہر میں مخمصۂ سودو زیاں ہوتے ہوئے میں تو روتا تھا چلو! اصل کا جذباتی تھا آپ بھی جھیل ہوئے،کوہِ گراں ہوتے ہوئے صفحۂ ہستی ہے یا ہے صفِ ماتم ترا دھر دیکھتا ہوں میں یہاں آہ و فغاں ہوتے ہوئے آئینہ سامنے لانے میں قباحت کیسی؟ آدمی ہے وہ فُلاں ابنِ فُلاں ہوتےہوئے کون سے پھر مجھےلگ جائیگے سُرخاب کے پَر؟ بعد مرنے کے مرا نام و نشاں ہوتے ہوئے ادریس آزاد

##############################
https://web.facebook.com/idreesazaad/posts/10216557252710684
کیسے رکھتی ہے زخم پر مرہم یار! کیا بات ہے محبت کی ادریس آزاد

##############################
https://web.facebook.com/idreesazaad/posts/10216532289366616
علم کو سنبھالنے کے لیے جگرا چاہیے ہم بہت کم ظرف لوگ ہیں ہمارادائرہؑ نگاہ بہت چھوٹا ہے ہم صرف وہی سننا چاہتے ہیں جو ہم پسند کرتے ہیں۔ ہمارا   نقطہ ٔنظربہت محدود ہے ہم نے اپنے چند شدت پسند اصولوں کی بڑی بڑی دیواریں بنا رکھی ہیں اور خود کو اس کال کوٹھڑی میں بندکر چھوڑا ہے اس چار دیواری سے باہر جھانکنا ہم اپنی توہین سمجھتے ہیں اور اگرکوئی ہماری انکھوں سے پردہ ہٹانے کی کوشش کرے ہمیں باہر کی دنیا کے خوبصورت رنگ دکھانے کی کوشش کرے۔ کوشش کرے کے دیکھو خدا نے یہ دنیا ہمارے لیے بنائی ہے دیکھو یہ دنیا  کتنی رنگین اور حسین ہے اور دیکھو خدا نے کس طرح اس دنیا کے کینوس پر رنگ بھرے ہیں تو ہم اس پر ہزار فتوے عائد کر دیتے ہیں۔ حوصلہ فزائی کا ہنر تو ہم نے سرے سے سیکھا ہی نہیں اور تنقید کرنا، ہر بات میں چن چن کر کیڑے نکالنے میں ہمارا جواب نہیں۔ افسوس تو اس بات کا ہے کہ جب کوئی ہماری اصلاح کرنا چاہتا ہے تو ہم اس کا گلا گھونٹ کر اس کال کوٹھڑی کے کسی تاریک کونے میں پھینک آتے ہیں۔ علم ایک ایسا خزانہ، ایک ایسی روشنی ہے جس سے بہت جلد  آنکھیں چندھیا جاتی ہیں اور بہت کم لوگ دنیا میں ایسے آئے ہیں جنہوں نےاس روشنی کو بہتر طریقے سے سنبھالا اور یہ مثال قائم کر گئے کہ جب تک اپنی سوچ اور اپنی نظرکے دائرےسے ہٹ کر نہیں سوچو گے مٹ جاؤ گے۔ بجا طور پر علم حاصل کرنے کے لیے سیکھنے سمجھنے کے لیے عقل کی ضرورت ہوتی ہے مگر میرے نزدیک اس کو سنبھالنے کے لیے بہت بڑا جگرا چاہئیےہوتا ہےعلم کی دولت ہضم کرنا ہر کسی کے بس کی بات نہیں اس کے لیے صبر اور عاجزی بہت ضروری ہے اور صبر کے لیے جگرا چاہئیے ہوتا ہے جو ہمارے پاس تو ہونے سے رہا۔ یہ تنگ نظر لوگ جب چند باتیں سیکھ لیتے ہیں۔۔۔۔۔ نہیں بلکہ کچھ بھی سیکھ لینے سے تو انسان عاجز ہو جاتا ہے یہ تنگ نظر لوگ جب چند ڈگریاں ہاتھوں میں تھام لیتے ہیں تو ان کے خالی ذہن کسی خالی برتن کی طرح بجنے لگتے ہیں انہیں اچھے برے کی تمیز بھول جاتی ہے جبکہ ایسا ممکن ہی نہیں آپ کے پاس علم ہوآپ نے کچھ سیکھا ہو اور آپ کے پاس اخلاق نہ ہو۔ علم تو حلم کا نام ہے علم تو ایک ایسی آگ ہے جو انسان کو سونے سے کندن کر دیتی ہے۔ ہمیں اپنے مزاج میں تھوڑی سے تبدیلی تھوڑی سی لچک لانی ہو گی جدید دور کے ساتھ چلنا ہے تو دل بڑا کرنا ہوگا سوچ کے دائرے وسیع کرنا ہونگے اور اپنی اصلاح خود کرنی ہوگی۔  تحریر: ہالہ ادریس

##############################
https://web.facebook.com/idreesazaad/posts/10216525226590051
مبارک باد مگر آپ لڑکوں کی طرف بھی آئیں تو آپ کو سمجھ لگے جب سادھو کو پڑھانا پڑے

##############################
https://web.facebook.com/idreesazaad/posts/10216523771873684
ماشاء اللہ

##############################
https://web.facebook.com/idreesazaad/posts/10216107876876569
آپ نے دیکھ لیا، پھر بھی مروّت نہیں کی اِس لیے چُپ رہے ہم، آپ کی مِنّت نہیں کی جس کو، بدلے میں، طلب ہے کہ اسے چاہا جائے اُس نے دھندا کیا ہے، اُس نے محبّت نہیں کی چیخ نکلی کہ مجھے چھوڑ گیا ہے غمِ دِل درد کے مارے نے بے وجہ شکایت نہیں کی ورنہ ہم غم کی سہولت کو ترس ہی جاتے ہم نے صد شُکر سپرد آپ کے فرصت نہیں کی اپنے ہونے کے سبق سے یہ سبق اُس نے لیا دار دُہرانے کی منصور نے جرأت نہیں کی معذرت! اب تو جہنم میں ہی جانا ہے مجھے تُو نے جنّت میں مرے باپ کی عزت نہیں کی ادریس آزاد

##############################
https://web.facebook.com/idreesazaad/posts/10208059924282784
چوری کی ونڈوز، چوری کا ایم ایس ورڈ، چوری کا  پاور پوائنٹ، چوری کا فوٹوشاپ، چوری کا انپیج، غرض چوری کے تمام سافٹ وئر یوز کرتے کرتے اب تو لگتاہے کہ شاید میں ’’عادی چور‘‘ ہوں۔ اس گلٹ سے نجات کا کوئی حل بتائیں دوست پلیز! یہ احساسِ جرم مجھے کھیتوں میں واپس لے جانے کے لیے کافی ہے۔ ایک بار میں نے کوئی ٹیوٹوریل بناکر یوٹیوب پر اپ لوڈ کیا ۔ کئی سال پہلے کی بات ہے۔ میں نے ٹیوٹوریل کے شروع میں بڑے جوش وخروش کے ساتھ پڑھا، بسم اللہ الرّحمان الرّحیم۔۔۔۔۔۔۔۔ سافٹ وئر ’’مایا‘‘ تھا۔ خیر تو نیچے کمنٹ میں ایک امریکی نے لکھا،  You just recited something sacred from your holly book before beginning a tutorial. I am pretty sure that your software version is pirated one ۔۔۔۔۔۔۔۔۔۔ اور یہ دیکھیے ابرار جان کا حیران کن کمنٹ (اسی پوسٹ پر) ’’سرخ بتی دیکھ کر رکنا قانون کا تقاضا ہے اور گزر جانا قانون شکنی- اس قانون شکنی پر احساس_ جرم ہونا ایک مثبت علامت ہے- لیکن اگر آپ ایسے چوک میں رک کر ہری بتی ڈھونڈنے لگ جائیں جہاں ٹریفک لائٹ لگی ہی نہ ہو، تو یہ دانش مندی کے منافی ہے- وہاں بس ادھر ادھر دیکھ کر گزر جانا چاہئے- جب ٹریفک ڈیپارٹمینٹ آپ کو روکنا چاہتا ہے تو وہاں اشارہ لگا کر ایک اہلکار بھی تعینات کرتا ہے-  اگر اشارہ نہیں ہے اور سپاہی نہیں ہے تو گزرنا آپ کا حق ہے- اگر انہوں نے واقعی آپ کو روکنا ہو تو وہ کسی بھی طرح روک سکتے ہیں‘‘

##############################
https://web.facebook.com/idreesazaad/posts/10216100334568016
چوری کی ونڈوز، چوری کا ایم ایس ورڈ، چوری کا  پاور پوائنٹ، چوری کا فوٹوشاپ، چوری کا انپیج، غرض چوری کے تمام سافٹ وئر یوز کرتے کرتے اب تو لگتاہے کہ شاید میں ’’عاد...ی چور‘‘ ہوں۔ اس گلٹ سے نجات کا کوئی حل بتائیں دوست پلیز! یہ احساسِ جرم مجھے کھیتوں میں واپس لے جانے کے لیے کافی ہے۔ ایک بار میں نے کوئی ٹیوٹوریل بناکر یوٹیوب پر اپ لوڈ کیا ۔ کئی سال پہلے کی بات ہے۔ میں نے ٹیوٹوریل کے شروع میں بڑے جوش وخروش کے ساتھ پڑھا، بسم اللہ الرّحمان الرّحیم۔۔۔۔۔۔۔۔ سافٹ وئر ’’مایا‘‘ تھا۔ خیر تو نیچے کمنٹ میں ایک امریکی نے لکھا،  You just recited something sacred from your holly book before beginning a tutorial. I am pretty sure that your software version is pirated one ۔۔۔۔۔۔۔۔۔۔ اور یہ دیکھیے ابرار جان کا حیران کن کمنٹ (اسی پوسٹ پر) ’’سرخ بتی دیکھ کر رکنا قانون کا تقاضا ہے اور گزر جانا قانون شکنی- اس قانون شکنی پر احساس_ جرم ہونا ایک مثبت علامت ہے- لیکن اگر آپ ایسے چوک میں رک کر ہری بتی ڈھونڈنے لگ جائیں جہاں ٹریفک لائٹ لگی ہی نہ ہو، تو یہ دانش مندی کے منافی ہے- وہاں بس ادھر ادھر دیکھ کر گزر جانا چاہئے- جب ٹریفک ڈیپارٹمینٹ آپ کو روکنا چاہتا ہے تو وہاں اشارہ لگا کر ایک اہلکار بھی تعینات کرتا ہے-  اگر اشارہ نہیں ہے اور سپاہی نہیں ہے تو گزرنا آپ کا حق ہے- اگر انہوں نے واقعی آپ کو روکنا ہو تو وہ کسی بھی طرح روک سکتے ہیں‘‘ See more

##############################
https://web.facebook.com/idreesazaad/posts/10216100332167956
تصورِارضی پیوستگی: اقبال کے نظریۂ قومیت کا بنیادی محرّک ادریس آزاد انٹرنیشنل اسلامک یونیورسٹی ، اسلام آباد... اقبالیات کے طالب علم کے طور پر میرا یہ مؤقف ہے کہ ڈاکٹر اقبال کے مخصوص نظریۂ قومیت کا اصل محرّک اُن کا تصورِ ارضی پیوستگی ہے-مَیں سمجھتا ہوں کہ اقبالیات کا یہی گوشہ ابھی تک محققین کی نظر سے پوشیدہ ہے-اقبال کے تصورِ ارضی پیوستگی کو کچھ اس لیے بھی عام تحقیق کا موضوع نہیں بنایا جاسکا کہ ماہرین ِ اقبال کی اکثریت کا تعلق یا تو ادب کے ساتھ رہاہے اور یا مذہب کے ساتھ، جبکہ ارضی پیوستگی اپنی کُنہ میں ایک خالصتاً فلسفیانہ تصور ہے-لیکن اس سے پہلے کہ مَیں اپنا مقدمہ پیش کروں، ضروری ہے کہ ہم عنوان میں موجود دونوں اصطلاحات کی متعین تعریف جسے منطق میں ’’precise definition‘‘ کہاجاتا ہے، طے کرلیں-  عنوان میں موجود پہلی اصطلاح ہے، ’’ارضی پیوستگی‘‘جبکہ دوسری اصطلاح’’اقبال کا نظریۂ قومیت‘‘ہے-ارضی کالفظ ارض یعنی زمین سے لیا گیا ہے اور ارضی پیوستگی سے مراد زمینی پیوستگی ہے جو اصل انگریزی اصطلاح ’’ارتھ روٹڈنیس‘‘ کا ترجمہ ہے-ڈاکٹر اقبال نے یہ اصطلاح اپنے خطبات، ’’The Reconstruction of Religious Thought in Islam‘‘ میں سب سے پہلے استعمال کی ہے- اقبال کے بعد ’’ارتھ روٹڈنیس‘‘ کا لفظ ہمیں ’’پروفیسر ہووَرڈ کلائن بیل‘‘ کی کتاب ’’اِیکوتھراپی، ہِیلنگ آورسیلیوز، ہیلنگ دی ارتھ‘‘ میں ملتاہے-یوں گویا اِس ٹرم کے خالق بھی ڈاکٹر اقبال ہیں-لیکن سیدنذیر نیازی نے اقبال کے خطبات کا ترجمہ کرتے وقت ارتھ روٹڈنیس کا ترجمہ ارضی پیوستگی کی بجائے فقط ’’ارضِ پیوستگی‘‘ کیا ہے جو مجھے ذاتی طور پربلیغ محسوس نہ ہوا تو میں نے ارض کو ارضی کے ساتھ بدل دیا-سید نذیر نیازی نے، مکتوبات میں،اپنے ایک اور مضمون میں بھی ارضی پیوستگی کے لیے ’’زمینِ پیوستگی‘‘ کی ترکیب استعمال کی ہے-مثلاً وہ کہتے ہیں:  ’’راقم الحروف نے اپر انڈیا کانفرنس کے سلسلے میں ایک اصطلاح ’زمینِ پیوستگی‘ استعمال کی ہے جو انگریزی ترکیب Earth Rootedness کا ترجمہ ہے اور جسے حضرت علامہ نے اپنے خطبات میں یہ ظاہر کرنے کے لیے استعمال کیا ہے کہ جس قومیت، یا سیاسی اجتماع کی بنا وطن اور نسل پر ہوگی اس کی دنیا لازماً اس سرزمین تک محدود رہے گی جس میں وہ قوم یا وہ نسل آباد ہے یعنی جسے ہم اپنا مرزوبوم گردانتے ہیں-لہٰذا ناممکن ہے ہم اس مخصوص خطۂ ارض کی گرفت سے آزاد ہوسکیں‘‘ - سید نذیر نیازی کے الفاظ سےفوری اندازہ ہونے لگتا ہے کہ اقبال کا نیشنلزم ضرور کسی گہرے فلسفے کا مرہونِ منّت ہے، جسے وہ ’’ارتھ روٹڈنیس‘‘ کَہ کر پکار رہے ہیں اور اِس مقالہ میں ہم اُسی فلسفے کا کھوج لگانے نکلے ہیں-  ارضی پیوستگی یا زمینی پیوستگی کا متعین مفہوم ہے،کسی شئے کی جڑوں کا زمین میں پیوست ہونا-ایک درخت ارضی پیوستگی کا شکار ہوتاہے کیونکہ اُس کی جڑیں زمین میں پیوست ہیں-سید نذیرنیازی اسی مضمون میں ارضی پیوستگی کو مزید وضاحت کے ساتھ بیان کرتے ہیں تو درخت کی ہی مثال پیش کرتے ہیں- لکھتے ہیں:  ’’بالفاظِ دیگر ہماری اطاعت، ہماری وفاداری کی مثال وہی ہوگی جو کسی پودے یا درخت کی ہوتی ہے کہ جب تک کسی زمین میں گڑا ہے اس کی ہستی قائم ہے،یا یوں کہیے کہ وہ اپنی ہستی قائم رکھ سکتاہےجب تک اُس زمین میں گڑا رہے‘‘ - یہاں یہ وضاحت بھی ضروری ہے کہ زمین سے وابستگی اور زمین میں پیوستگی دو الگ الگ چیزیں ہیں-عربی کی ایک ٹرم’’خسف‘‘ یعنی زمین میں دھنس جانا،غالباً اقبال کی ارضی پیوستگی کے لیے مناسب ترین متبادل اصطلاح ہوسکتی ہےاور میری دانست میں اقبال کے ذہن میں عربی کی اصطلاح ’’خسف‘‘ ضروراپنے حقیقی مفہوم کے ساتھ موجود تھی جسے اقبال نے انگریزی میں ’’ارتھ روٹڈنیس‘‘اور اردو میں ’’قیدِ مقامی‘‘ کَہ کرپکارا-  چنانچہ ارتھ روٹڈنیس، ارضی پیوستگی، زمینی پیوستگی، قیدِ مقامی اور خسف، یہ چاروں تراکیب ہم ایک ہی مفہوم کے لیے استعمال کرسکتے ہیں اور وہ مفہوم ہے:’’زمین پر موجود مخلوقات کی جڑوں کا زمین میں پیوست ہونا‘‘- نباتات کے بارے میں تو ہم جانتے ہیں کہ اُن کی جڑیں زمین میں پیوست ہیں لیکن زمین پر چلنے پھرنے والی مخلوقات جنہیں عربی میں ’’دابہ‘‘کہا جاتاہے، کی جڑیں زمین میں کس طرح پیوست ہیں؟ یہی وہ اہم سوال ہے جواقبال کے تصورِ ارضی پیوستگی کو شاعرانہ استعارہ بازی سے جُدا کرنے کے لیے اُٹھایا جا سکتاہے-اسی سوال کا جواب ہم آئندہ سطور میں ملاحظہ کرینگے-  اِس مخصوص مقالے کے لیےارضی پیوستگی کا مفہوم متعین کر لینے کے بعد اب اگر ہم ایک بار جلدی سے اقبال کے نظریہ قومیت کو بھی دہرا لیں تو آئندہ سطور میں سامنے آنے والا مقدمہ منطقی اعتبار سے ہمارے لیے زیادہ قابلِ فہم ہوجائے گا-ہم جانتے ہیں کہ اقبال وطنی قومیت کے مخالف ہیں اور اقبال کے نزدیک، ’’قوم مذہب سے ہے ‘‘ - اگرچہ اس موضوع پر اقبال کے مشہور اشعار دہرانے کی ضرورت تو نہیں لیکن پھر بھی ہم فقط ایک شعر دہرا لیتے ہیں تاکہ اقبال کا تصورِ قومیت ہمارے ذہنوں میں ایک بار تازہ ہوجائے-اقبال کا ایک شعر ہے: قوم مذہب سےہے، مذہب جو نہیں، تم بھی نہیں جذبِ باہم جو نہیں محفلِ انجم بھی نہیں حوالہ:بانگِ درا غرض ہم سب جانتے ہیں کہ اقبال کے نزدیک انسانوں میں قومیت کی بنیاد مذہب کو ہونا چاہیے نہ کہ وطن اور قبیلہ کو-یہی وجہ ہے کہ انہوں نے مسلمانوں کو مشورہ دیتے ہوئے کہا: اپنی ملّت پر قیاس اقوامِ مغرب سے نہ کر خاص ہے ترکیب میں قومِ رسول ِ ہاشمیؐ حوالہ: ایضاً پس عنوان میں موجود دونوں اصطلاحات کی متعین تعریف کا مرحلہ تمام ہوا-لیکن فوری طور پر جو سوال ذہن میں آتاہے وہ یہ ہے کہ اگر اقبال کے نزدیک انسانوں میں قومیت کی بنیاد مذہب کو ہونا چاہیے تو کیا اقبال کو تاریخ ِ انسانی کے وہ تاریک ادوار دکھائی نہ دے رہے تھے جب عیسائیت نے قبائل اور خونی رشتوں کی بجائے مذہب کو قوم کی اساس تصور کررکھاتھا؟کیا پاپائیت نے صدیوں تک قومیت کی بنیاد مذہبِ عیسائیت کو ہی قرار نہ دیا تھا؟جوکوئی انسان عیسائی تھا،وہ چاہے کسی بھی وطن سے تھا وہ ایک بڑی عیسائی کمیونٹی کا فرد سمجھا جاتا تھا جس کی سربراہی پاپائے رُوم کے پاس تھی-یہی وہ دور ہے جسے یورپ کے ’’ڈارک ایجز ‘‘ کہا جاتا ہے-مذہب کی بنیاد پر قومیت کا تجربہ،اسی طرح مذہب کی بنیاد پر ریاست کا تجربہ،ماضی میں بری طرح ناکام ہوچکا تھا-مذہبی ریاستوں نے ظلم و استبداد کی ناقابلِ فراموش داستانیں رقم کررکھی تھیں اور یقیناً اقبال اس تاریخی حقیقت سے ناواقف نہیں تھے توپھر اقبال نے بقول مارکس ایک چلے ہوئے کارتوس کو کیوں استعمال کیا؟ یعنی مذہب کی بنا پر قومیت کی ناکام ترین تاریخ کے مطالعہ کے باوجود اقبال نے پھر سے ایسا کیوں کَہ دیا کہ ’’قوم مذہب سے ہے‘‘؟ یقیناً اقبال جیسے شخص کے لیے بیسویں صدی کے اوائل میں مذہبی قومیت کا نعرہ لگانا فقط مسلمان ہونے یا محض اسلام سے محبت ہونے کی وجہ سے نہ تھا-ضرور اقبال کے ذہن میں کچھ اور فلسفیانہ نکات اور منطقی قضیات بھی تھے جن کی مدد سے وہ پوری مغربی فکر کے مخالف کھڑے رہے اور بے پناہ مبلغانہ جوش کے ساتھ اپنا نظریہ ٔ مذہبی قومیت آخر دم تک پیش کرتے رہے-میری دانست میں اقبال کا یہی مقدمہ یعنی تصورِ ارضی پیوستگی، اقبال کے نظریۂ قومیت کا بنیادی محرّک ہے-  اب ہم بنیادی مدعا کی طرف آتے ہیں-اقبال نے اپنے خطبات میں ارضی پیوستگی کی اصطلاح جس جملے میں استعمال کی وہ جملہ یہ ہے: “Blood relationship is Earth-rootedness”. ’’خونی رشتہ داری ارضی پیوستگی ہے‘‘- ہم اقبال کے مطالعہ حیات الحیوان کی روشنی میں یہ جاننے کی کوشش کرسکتے ہیں کہ آیا اقبال نے کس طرح خونی رشتہ داری یا قبیلہ پرستی یا اقبال کے مخصوص الفاظ میں وطن پرستی کو ارضی پیوستگی کے طور پر دیکھاہے-ہم جانتے ہیں کہ نظریۂ ارتقاء فقط حیاتیات کا ہی موضوع نہیں بلکہ ’’اینتھرو پولوجی، آرکیالوجی، لسانیات، سوشیالوجی اور نفسیات‘‘ سمیت کئی دیگر مضامین کا بھی بنیادی موضوع ہے-دراصل اِن میں سے ہرڈسپلن ارتقائے حیات کے قدرتی عمل کا کسی نہ کسی منفرد پہلُو سے مطالعہ کرتاہے-اقبال کے ہاں بھی ارتقا کو ایک بالکل الگ رنگ میں دیکھنے کے ثبوت ملتے ہیں جو اپنی ساخت اور ماہیت کے اعتبار سے نہ صرف اہم بلکہ چونکا دینے کی حدتک نتیجہ خیز ہے - غالباً اِس مخصوص پہلُو سے کہ جسے بجا طور پر’’اقبالین سوشیو بایولوجیکل ایوولیوشن‘‘ کہاجانا چاہیے اب تک نظریہ ارتقا کے نتائج پر غور نہیں کیاگیا-  اقبال کے تصورِ ارضی پیوستگی کو مزید قابلِ فہم بنانے کے لیے ہمیں اقبال کے مطالعہ حیات الحیوان کو الگ کرکے دیکھنا ہوگا-اقبال خود تو سائنسدان نہیں تھے لیکن غالباً انہیں قرآن اور تصوف کے مطالعہ نےتوجہ دلائی کہ مخلوقاتِ عالم کے طرزِ زندگی کو دیکھ کر انسان میں موجود اینمل سپرٹ کو دریافت کیا جا سکتاہے-  مثلاً اگرہم تھوڑی سی مدد بیالوجی کی پلانٹ کنگڈم سے لیں تو ہمیں پتہ چلتاہے کہ زمین کے نیچے اگنے والی سبزیاں بنیادی طور پر پودوں کی جڑیں ہوتی ہیں- اگرہم غور کریں تو زیادہ تر ایسا ہوتاہے کہ زمین سے جو پودا جس قدر بلند ہے اُس کا پھل اتنے زیادہ حرارے یعنی کیلوریز کا حامل ہے-ہم جانتے ہیں کہ کھجور کے ایک چھوٹے سے دانے میں 282 کیلوریز ہوتی ہیں جبکہ بڑی سے بڑی گاجر میں فقط 41کیلوریز ہوتی ہیں-یہ بھی ایک سطح پر توانائی کی جنگ ہے-معلوم ہوتاہے اقبال نےارضی پیوستگی کا نظریہ بنیادی طور پر قرآن کے مطالعہ سے اخذ کیا ہے-قران میں ہے،جب بنی اسرائیل نے من و سلویٰ سے بیزاری کا اظہارکرتے ہوئے مطالبہ کیا:  ’’وَاِذَ قُلْتُمْ یَا مُوْسٰی لَنْ نَّصْبِرَ عَلَی طَعَامٍ وَّاحِدٍ فَادْعُ لَنَا رَبَّکَ یُخْرِجْ لَنَا مِمَّا تُنْبِتُ الْاَرْضُ مِنْم بَقْلِہَا وَقِثَّآئِہَا وَفُوْمِہَا وَ عَدَسِہَا وَبَصَلِہَا ‘‘ ’’اور جب تم نے کہا: اے موسیٰؑ! ہم فقط ایک کھانے (یعنی من و سلویٰ) پر ہرگز صبر نہیں کر سکتے تو آپ اپنے رب سے (ہمارے حق میں) دعا کیجیے کہ وہ ہمارے لیے زمین سے اگنے والی چیزوں میں سے ساگ اور ککڑی اور گیہوں اور مسور اور پیاز پیدا کر دے‘‘- اس آیت میں بنی اسرائیل نے من و سلویٰ پر ککڑیوں، ترکاریوں او رپیازوں کو ترجیح دی تو اللہ تعالیٰ نے فرمایا: ’’قَالَ اَتَسْتَبْدِلُوْنَ الَّذِیْ ہُوَ اَدْنٰی بِالَّذِیْ ہُوَ خَیْرٌ‘‘ یعنی تم بدل دینا چاہتے ہو اُس کو جو ادنیٰ ہے اُس کے ساتھ جو خیر ہے؟ حوالہ:(البقرۃ:61) گویا من و سلویٰ جو بلندیوں سے آنے والی غذا تھی، وہ خیر تھی اور اس کے مقابلے میں ترکاریاں اور پیاز ادنیٰ تھے کہ جو زمین کے نزدیک یا زمین کے نیچے اُگتے تھے-قران کے علاوہ اقبال کے مطالعہ میں ابن مسکویہ کا نظریۂ ارتقا بھی تھا جس کا ذکر انہوں نے کئی جگہ کیا - غالباً ابن مسکویہ نے بھی اس حقیقت کو پالیا تھا کہ جو مخلوق زمین کے جس قدر نزدیک ہے وہ اتنی ہی مجبور ہے اور جومخلوق زمین سے جس قدر بلندی پر ہے وہ اتنی ہی آزاد ہے- ابن ِ مسکویہ نے کھجور کے پودے کو تمام پودوں میں سب سے زیادہ ارتقاء یافتہ لکھا ہے-بعینہ یہی حقیقت جو یہاں کیلیوریز کے اعتبار سے مختلف پودوں میں موجود توانائی کے حوالے سے اُن کی درجہ بندی کرتی ہے-یہی حقیقت کسی بھی سطح کی حیات پر اِسی طرح صادق آتی ہے-پودے جمادات کی طرح زمین میں پیوست ہیں -پودوں کے بعد حشرات الارض کا نمبر آتا ہے- حشرات الارض زمین میں دھنس کر رہتے ہیں یہی وجہ ہے کہ کثرت سے پیدا ہوتے ہیں کیونکہ کثرت سے مارے جاتے ہیں-زیادہ ترحشرات الارض کی جبلت میں پیٹ کے بل زمین پر رینگ رینگ کر مال جمع کرنا شامل ہے- حشرات کی روحِ حیوانی یعنی ’’اینمل سپرٹ‘‘ کے مالک، بعض  انسان بھی ہوتے ہیں-جنہیں ہم سٹاکسٹ اور مال جمع کرنے والے لوگوں کے طور پر جانتے ہیں-حشرات الارض سے بلند درجہ درندوں کا ہے- درندےبھی قبیلوں میں رہتے ہیں-زیادہ تر درندوں کے مسکن غاریں ہوتی ہیں-غاروں میں رہنا بھی ایک طرح سے زمین میں دھنس کر رہنا ہی ہے-درندوں کی ایک نوع کا غول کسی دوسری نوع کے غول میں گھل مل کر نہیں رہ سکتا-غول کے کسی ایک فرد پر حملہ غول کے تمام افراد پر حملہ تصور کیا جاتا ہے-غول کا سردار اپنے غول کی تمام ماداؤں کا واحد شوہر ہوتا ہے-ایک درندہ دوسرے درندوں کو جنسی عمل کرتا ہوا دیکھے تو برداشت نہیں کرسکتا اور جنسی عمل میں مصروف جوڑے پر حملہ کر دیتا ہے-  درندوں میں جنسی عمل کے پیغامات کے لیے ایک خاص قسم کی بد بُو بطور کیمیائی محرک کے کام کرتی ہے-غول کا نیا سردار سابقہ سردار کے بچوں کو قتل کردیتاہے کیونکہ وہ پورے غول کو اپنی اولاد سمجھتا ہے اور اپنی نسل میں کسی دوسرے فرد کا خون شامل ہوتا ہوا نہیں دیکھ سکتا-  انسانوں میں درندوں کی روحِ حیوانی کا مظاہرہ قبیلہ پرستی کی شکل میں نظر آتاہے- ہم دیکھتے ہیں کہ زیادہ گُتھے ہوئے انسانی قبائل اپنی غیرتِ خاندانی کے نام پر اپنے قبیلے میں کسی غیر قبیلے کے خون کی ملاوٹ برداشت نہیں کرسکتے-ایسے انسانی معاشرے درندوں کی روحِ حیوانی کے ساتھ جیتے ہیں-  درندوں سے بلند درجے پرچوپایوں کے ریوڑ ہیں- چوپایوں کی مختلف انواع ایک دوسرے کے ساتھ مل جل کر رہ سکتی ہیں- مثلاً گائے، بکری، اونٹ، ہاتھی وغیرہ یہ سب  ایک قافلے میں ساتھ ساتھ چل سکتے ہیں-چوپائے غاروں میں بھی نہیں رہتےلیکن چوپائے ایک دوسرے کی مدد کرنے کی جبلت سے تقریباً محروم ہیں-اسی طرح چوپایوں میں جنسی عمل قطعی طور پر آزادانہ ہے جو کہ انہیں اپنے زوج کے ساتھ بھی وفادار نہیں رہنے دیتا-چوپایوں میں بھی ایک خاص قسم کی بُو جنسی پیغامات کی ترسیل کا موجب بنتی ہے-چوپایوں میں نَر چوپائے زیادہ طاقتور جبکہ مادائیں کمزور اور مجبور ہوتی ہیں-جن انسانی معاشروں میں چوپایوں کی روحِ حیوانی پائی جاتی ہے وہ مادر پدر آزاد ہیں-وہ بزدل ہیں-ان کےلیے زمینی آلائشیں تو معنی رکھتی ہیں لیکن خاندان کوئی معنی نہیں رکھتا-  چوپایوں سے بلند درجے پر پرندوں کی ڈاریں ہیں-اگر ہم دس کبوتر اور دس کبوتریوں کو ایک جگہ بند کردیں تو وہ جوڑا جوڑا بن کر الگ الگ فیملی یونٹس میں تقسیم ہوجائینگے-پرندوں میں گزشتہ تینوں درجات ِحیات کی نسبت زیادہ خوبیاں پائی جاتی ہیں-پرندوں میں جنسی عمل کے پیغامات کسی بُو یا بدبُو کے ذریعے نہیں بلکہ فقط آواز کے ذریعے ایک دوسرے تک منتقل ہوتے ہیں-پرندے ملاپ سے پہلے خوشنما گیت گاتے ہیں اور ملاپ کے بعد برابر کی ذمہ داریاں اُٹھا کر گھونسلہ بناتے ہیں- اگر مادہ پرندہ گھونسلے کےلیے تنکے جمع کرتی ہے تو نر پرندہ بھی تنکے جمع کرتاہے-دونوں مل کر انڈوں کو سینچتے ہیں اور دونوں والدین مل کر بچوں کے لیے غذا تلاش کرتے ہیں-پرندوں میں بھی درجات ہیں-جتنا زیادہ بلندی پر پرواز کرنے والا پرندہ ہے نظریہ ارتقاءکی رُو سے اُس نے خود کو اُتنا ہی زیادہ محفوظ اور مضبوط بنا لیا ہے-  اقبال کی شاعری اور نثر سے معلوم ہوتا ہے کہ اقبال اِن حقائق کا ادراک رکھتے تھے- مثلاً شیر اور خچر کے مابین مکالمہ میں گھوڑے کو صبا رفتار اور شاہی اصطبل کی آرزُو کَہ کر پکارا گیا ہے-اسی طرح مرغِ سرا اور مرغِ ہوا کے مابین مکالمہ میں جب مرغِ سرا، مرغِ ہوا کو طعنہ دیتا ہے اور کہتا ہے کہ میں بھی پرندہ ہوں، تُو بھی پرندہ ہے، پھر تجھ میں اتنا تکبر کاہے موجود ہے؟ تو مرغِ ہوا اسے جواب میں کہتاہے: کچھ شک نہیں پروازمیں آزاد ہے تُو بھی حد ہے تری پرواز کی لیکن سرِ دیوار واقف نہیں تُو ہمّتِ مرغانِ ہوا سے تُو خاکِ نشیمن، انہیں گردُوں سے سروکار حوالہ: بانگِ درا اقبال ارتقائے حیات کو ’’اینتھروپولوجی، آرکیالوجی، لسانیات یا نفسیات کی طرح فقط شعورِ انسانی کے ارتقا سے شروع نہیں کرتے بلکہ اِن سب کے برعکس بیالوجی کی طرز پر بہت پیچھے سے دیکھتے ہیں-اقبال کا طریقہ کار یہ ہے کہ وہ اُن انواع کی زندگیوں کو بطورِ خاص اپنے فلسفہ ٔ ارتقا کا موضوع بناتے ہیں جو سوسائٹیز میں رہنے کے لیے پیدا کی گئی ہیں-چیونٹیوں کے جھنڈ، درندوں کے غول،چوپائیوں کے ریوڑ اور پرندوں کی ڈاریں وہ معاشرے ہیں جن کے افراد کی عادات کا مطالعہ اقبال کی شاعری اور نثر میں یکساں موجودہیں-اقبال ایک ماہرِ ارتقا کی طرح معاشرتی زندگی کو بتدریج بہتر ہوتا ہوا دیکھتے ہیں اور چیونٹیوں کے مقابلے میں پرندوں کی سوسائٹیز کو مثالی تصور کرتے ہیں-یہ’’ صاحبِ غفران و لزومات‘‘ ابو العلامعرّی کے بھونے ہوئے تیتر کی داستان ہو یا چیونٹی اور عقاب کا مکالمہ، یا اقبال کے مضمون قومی زندگی میں اقوام کی اجتماعی عادات کی گفتگو ہو یا ’’The Reconstruction of Religious Thought in Islam‘‘میں قبیلہ پرستی کو ارضی پیوستگی قرار دینے کی بحث،یہ والدگرامی کو لکھے گئے خط میں ’’رشتہ داری کے تصور کا بیان‘‘ ہو یا شاہین کے استعارہ کے نہایت طے شدہ اور خصوصی مقاصد کے حامل معانی کا قضیہ، اقبال تسلسل کے ساتھ نہ صرف اپنے نتائج پیش کرتے نظر آتے ہیں بلکہ وہ اپنے ’’سوشیو بایولوجیکل ارتقاء‘‘ کے ایک پُرجوش مبلغ بھی ہیں کیونکہ یہی وہ زمین ہے جسے ہموار کرنے کے بعد اقبال اپنا مخصوص ’’نظریہ وطنیت‘‘ پیش کرنے کا خود کو اہل پاتے ہیں-اگر اقبال کے نظریہ وطنیت کو اقبال کے ’’سوشیو بایو لوجیکل ارتقاء‘‘ کی بنیاد میسر نہ ہوتی تو اقبال کے لیے ’’روحانیت کی بنیاد پرایک نیا معاشرہ استوارکرنے‘‘ کا استدلال ناممکن تھا-کیونکہ جیسا کہ اقبال نے خود جابجا تسلیم کیا کہ ماضی میں مسیحیت کا تاریک عہد اس بات کا ثبوت رہاہے کہ وطن، رنگ، نسل اور قبیلے کی طرح مسلک کی بنیاد پر تفریق بھی ہمیشہ انسانیت کے لیے ضرر رساں رہی ہے-’’اقبال دی ری کنسٹرکشن‘‘ میں قیصر جولین کی مذہبی ریاست کی ناکامی کی وجوہات میں مسیحیت کی اُس فطری کمزوری کا تفصیلی ذکر بھی کرتے ہیں جس کی بنا پر مذہبی قومیت کا نظریہ انسانیت کے لیے ضرر رساں ہو سکتا تھا-  یاد رکھنے کی بات یہ ہے کہ ’’بائیو سوشیالوجی‘‘ الگ مضمون ہے اور ’’سوشیوبیالوجی‘‘ الگ مضمون-’’بائیوسوشیالوجی‘‘ یعنی حیاتیاتی سماجیات پر حال ہی میں امریکی یونیورسٹیوں میں کئی ریسرچ پیپرشائع ہوئے لیکن اُن میں سے کسی محقق نے انواع کی سوسائٹیز کا مطالعہ کرتے ہوئے اِس خیال کا ذکر نہیں کیا کہ ارتقائے حیات کی ایک نئی کلاسی فکیشن ایسی بھی ہوسکتی ہے جس میں معاشروں میں رہنے والے جانداروں کی زندگیوں کا مطالعہ کرتے ہوئے یہ دیکھا جائے کہ جانداروں میں بتدریج ایک ’’اینٹی گریوٹیشنل فورس‘‘ کی جستجو پائی جاتی ہے-اقبال اِسی جستجو کو’’ارضی پیوستگی سے نجات کی کوشش‘‘ کا نام دیتے ہیں-بالفاظِ دگر اقبال کو اپنی مابعد الطبیعات میں زمینی آلائشوں سے چھٹکارا پانے کا منظر فقط متصوفانہ موضوعیت میں ہی نظر نہیں آتا بلکہ وہ اس تصور کو پوری کائنات میں معروضی طور پر جلوہ گر دیکھتے ہیں-وہ دیکھتے ہیں کہ زمین کا ہرجاندار بتدریج بلندی کی طرف مائل ِ ارتقاءہے-زمین کا ہرجاندار گریوٹی یعنی کششِ ثقل کے خلاف مسلسل مزاحمت کی حالت میں رہتاہےاور ارتقائے حیات کے ہر درجہ میں یہ با ت مشترک نظر آتی ہے-اقبال جانداروں کی ایسی ہی عادات سے انسانوں کے لیے اخلاقیات تلاش کرتے ہوئے نظر آتے ہیں-  البتہ ’’سوشیوبیالوجی‘‘ یعنی سماجی حیاتیات ایک اور شعبہ علم ہے جس کے بانی ’’ای او ولسن (E.O.Wilson)‘‘نے اپنی تحریروں میں تقریباً وہی نتائج اخذ کیے ہیں جو اقبال نے کیے-تاہم ای او ولسن کے ہاں جہاں یہ تسلیم کیا گیاہے کہ ’’ہمارے سوشل رویّے ارتقائے حیات‘‘ کے دوران اُس وقت مرتب ہوئے ہیں جب ہم دیگر سوشل انواع سے پیدا ہورہے تھے یا ان کے درمیان رہ رہے تھے‘‘ وہاں یہ نہیں بتایا گیا کہ اِن سوشل رویّوں کے ارتقاء میں ایک خاص صعودی تدریج پائی جاتی ہے جس کا خاصہ’’اینٹی گریوٹیشنل توانائی‘‘ کی مستقبل جستجو اور طلب ہے-  اقبال کے خیال میں حیات الحیوان کے مطالعہ سے پتہ چلتاہے کہ معاشرتی زندگی بتدریج ایک ایسی قوت کی طلب گار رہتی ہے جس میں قدرتی طور پر صعودی تدریج پائی جاتی ہے-  ہم اپنے پرائمری کے نصاب میں ایک نظم پڑھا کرتے ہیں جس میں ایک بلبل ہے جو گیت گاتا رہتاہے جبکہ ایک چیونٹی ہے جو اُسے گیت گانے سے منع کرتی اور آنے والے کل کے لیے مال جمع کرنے کی تبلیغ کرتی ہے-بلبل چیونٹی کی بات نہیں مانتا اور مسلسل گیت گاتا رہتاہے جبکہ چیونٹی مال جمع کرتی رہتی ہے- پھر جب جاڑہ آتاہے تو بلبل کے پاس کھانے کو کچھ نہیں ہوتا اور وہ مجبور ہوکر چیونٹی سے بھیک مانگنے جاتاہے- تب چیونٹی اُسے یاد دلاتی ہے کہ کس طرح وہ بہار میں گانے گاتا رہا اور اپنا وقت ضائع کرتا رہا- اُسے چاہیے تھا کہ بہار میں اپنے آنے والے کل کے لیے کچھ مال جمع کر رکھتا-  اس نظم کے ذریعے ہمیں یہ تعلیم دی جاتی ہے کہ ہمیں بھی چیونٹی کی طرح زیرک ہونا چاہیے نہ کہ بلبل کی طرح احمق- لیکن اگر یہی کہانی اقبال کو سنائی جائے اور اقبال سے پوچھا جائے کہ آپ کس کے ساتھ ہیں تو اقبال کا جواب ہوگا، بلبل کے ساتھ- یہ قیافہ میں نے اس لیے قائم کیا کیونکہ اقبال کے ہاں چیونٹیوں کی طرح ارضی پیوستگی کا شکار ہوجانا گویا عذابِ خسف کا شکار ہو جانا ہے اور چیونٹیوں کی سماجی عادات سے انسانیت کے لیے سبق حاصل کرنا کچھ خاص احسن عمل نہیں ہے-اقبال کی ایک نظم ’’چیونٹی اور عقاب‘‘ کے مابین کچھ اسی قسم کا مکالمہ بھی ملتاہے- جب چیونٹی عقاب سے سوال کرتی ہے کہ: مَیں پائمال و خوار و پریشان و دردمند تیرا مقام کیوں ہے ستاروں سے بھی بلند تو عقاب چیونٹی کو جواب دیتاہے: تُو رزق اپنا ڈھونڈتی ہے خاکِ راہ میں مَیں نوسپہر کو نہیں لاتا نگاہ میں حوالہ: بالِ جبریل حقیقت یہ ہے کہ اِس جہان میں اینٹی گریوٹیشنل توانائی کا حصول ہی مقصدِ حیات ہے-گویا اقبال کے مصرع ’’مؤمن نہیں جو صاحبِ لولاک نہیں ہے‘‘ (بالِ جبریل) کا اطلاق صرف انسانوں پر ہی نہیں بلکہ تمام حیات پر یکساں ہوتاہے-یہ بالکل ویسا ہے جیسے اقبال کے ایک اور مصرع، ’’صلۂ شہید کیا ہے تب و تاب ِ جاودانہ‘‘(بالِ جبریل) کا اطلاق انسانوں کے علاوہ باقی انواعِ حیات پر بھی کیا جا سکتاہے-  چنانچہ یہاں میرا مقدمہ یہ ہے کہ اقبال کے نزدیک:  ’’ارتقائے حیات کے مطالعہ سے معلوم ہوتاہے کہ جو مخلوق زمین کے جس قدر نزدیک ہے وہ زندگی کے اتنے ہی ادنیٰ درجے پر فائز ہے اور جو زمین سے جس قدر بلند ہے وہ اتنےہی اعلیٰ و ارفع درجے کی حیات کی حامل ہے‘‘- ارتقائے حیات کے اس عمل سے انسانی معاشرے کے لیے جو سبق اخذ کیا جاسکتاہے وہ بھی ایسا ہی ہوگا یعنی جو انسانی معاشرہ زمین کے ساتھ جس قدر شدت کے ساتھ جُڑاہوا ہے وہ اتنا ہی کمتر معاشرہ ہو گا-کسی معاشرے کا زمین کے ساتھ شدت سے جڑا ہوا ہونا در اصل اُس معاشرے کی مادہ پرستی کی شرح کا تعین ہے-ایسے معاشرے جو بہت زیادہ مادہ پرست ہوگئے وہ گویا زمین میں دھنس گئے اور خسف کا شکارہوگئے-چیونٹیوں کی طرح مال جمع کرنے والے معاشرے زمین میں بُری طرح سے دھنسے ہوئے معاشرے ہیں-ایسے معاشرے سٹاکسٹ معاشرے ہیں- ایسے معاشروں میں اجتماعی روحِ حیوانی زمین پر رینگنے والے کیڑے مکوڑوں جیسی ہے-اس کے برعکس جو معاشرے زمینی مسائل سے جس قدربے نیاز ہوکر جی رہے ہیں وہ اتنے ہی برتر معاشرے ہیں-قران کی ایک اصطلاح ’’خسف‘‘ یعنی زمین میں دھنس جانا سے عموماً مراد لی جاتی ہے،’’ کسی زلزلے کے نتیجے میں زمین کا پھٹنا اور کسی قوم کا اس میں دھنس جانا‘‘-لیکن اگر ہم اقبال کے طرزِ فکر کا مطالعہ کریں تو معلوم ہوتاہے کہ اقبال کے نزدیک زمین میں دھنس جانا دراصل ارتھ روٹڈنیس کا شکار ہو جانا ہے-مال متاع، کھیت کھلیان، گھر بار، رشتہ داری اور دنیاکے وہ تمام دھندے جو کسی انسان کو خاک و خشت کے ساتھ پیوست رکھتے ہیں فی الاصل دلِ زندہ کو راکھ کردینے والے آلات ہیں-ہم جانتے ہیں کہ ہمارے آلاتِ زراعت ہمیں اپنے پیٹ کے لیے زمین کے ساتھ پیوست رکھتے ہیں جبکہ ہمارے آلاتِ فلکیات ہمیں متجسس اور مسلسل مائلِ پرواز رکھتے ہیں-سید نذیر نیازی نے بھی اپنے مضمون میں اقبال کے تصورِ ارضی پیوستگی کی وضاحت کرتے ہوئے یہی لکھا:  ’’دراصل یہی وہ زمین ِ پیوستگی ہے جس کو جناب ِ فاروقِ اعظم (رضی اللہ عنہ) روکنا چاہتے تھے-بخاری کتاب المزارعت میں جو یہ روایت آئی ہے کہ جس گھر میں آلاتِ زراعت داخل ہوجاتے ہیں وہ ذلیل ہوجاتاہے اس سے شاید اسی امر کی تنبیہ مقصود ہے کہ ایسا نہ ہو کہ فلاحی کی زندگی سے کسی سیاسی انقلاب یا اعلیٰ عزائم کی پرورش نہ ہوسکے‘‘- چنانچہ جو معاشرہ فقط مادہ پرست ہوگا وہ فی الاصل ارضی پیوستگی کا شکارہوگا-اقبال ارضی پیوستگی کو کہیں ’’قیدِ مقامی‘‘ کَہ کر بھی پکارتے اور مؤمن  کو کبھی صاحبِ لولاک تو کبھی شاہین جیسا درویش قرار دیتے ہیں-ظفرعلی صدیقی کے نام ایک مکتوب میں اقبال شاہین کے بارے میں کہتےہیں:  ’’شاہین خوددار اور غیرتمند ہے، وہ کسی کے ہاتھ کا مارا ہوا شکار نہیں کھاتا-وہ بے تعلق ہے کہ آشیانہ نہیں بناتا-وہ بلند پرواز ہے - وہ خلوت پسند ہے- وہ تیز نگاہ ہے‘‘ - اقبال کا شعر بھی ہےکہ:  پرندوں کی دنیا کا درویش ہوں مَیں کہ شاہیں بناتا نہیں آشیانہ!  حوالہ:بالِ جبریل: شاہین کے برعکس اقبال تیتروں، بٹیروں،زاغ و زغن اور مرغِ سرا کی عادات کا مطالعہ کرتے ہوئے خاصی محنت سے سمجھاتے ہیں کہ چونکہ یہ پرندے زمینی پیوستگی کا شکار ہیں اس لیے وہ مرغِ ہوا یا شاہین کے مقابلے میں کم تر معاشرتی زندگی کے حامل ہیں-اقبال زمین کے نزدیک بسنے والی حیات کو جرمِ ضعیفی کا مرتکب قرار دیتے ہیں-اقبال کی نظم ابوالعلا معرّی کچھ یوں ہے کہ:  کہتے ہیں کبھی گوشت نہ کھاتا تھا معرّی پھل پھول پہ کرتا تھا ہمیشہ گزر اوقات  اک دوست نے بھونا ہوا تیتر اسے بھیجا شاید کہ وہ شاطر اِسی ترکیب سے ہو مات  یہ خوان تر و تازہ معری نے جو دیکھا  کہنے لگا وہ صاحب غفران و لزومات  اے مرغکِ بیچارہ! ذرا یہ تو بتا تُو تیرا وہ گنہ کیا تھا یہ ہے جس کی مکافات؟  افسوس صد افسوس کہ شاہیں نہ بنا تُو دیکھے نہ تری آنکھ نے فطرت کے اشارات  تقدیر کے قاضی کا یہ فتوی ہے ازل سے ہے جرمِ ضعیفی کی سزا مرگِ مفاجات!  حوالہ: ایضاً ۔گویا اقبال کی فقط ذاتی فکر ہی نہیں بلکہ اقبال کا اپنامطالعہ بھی اُنہیں ایسے نتائج اخذ کرنے پر مجبور کررہا تھا-جہاں صاحبِ غفران و لزومات ابوالعلا معرّی کی یہ نظم اِ س پر شاہد ہے وہاں قرآن کی ایک خاص الخاص عادت کہ حیات الحیوان سے انسانوں کے لیے مثالیں پیش کی جائیں اقبال کی نظر سے یقیناً پوشیدہ نہ رہی ہوگی-اسی طرح اقبال ابن مسکویہ کے ارتقاء سے جا بجا استفادہ کرتے ہیں-علاوہ بریں اپنے خطبات میں تو اقبال نے ارتقاء کے اسی پہلُو کو اُجاگر کرنے کے لیے مولانا روم کے باقاعدہ کئی اشعار درج کیے ہیں- اقبال سماجی حیاتیات سے انسانی اخلاقیات اخذ کرتے ہیں تو اندازہ ہوتا ہے کہ اقبال کے ایسے افکار کی تدوین میں قرآن کی اِسی عادت کو خاص دخل ہے-قرآن بھی سماجی حیات سے انسانی اخلاقیات اخذ کرتا ہے-چوپایوں کی زندگی سے مثالیں، درندوں کی زندگی سے مثالیں، حشرات الارض کی فطرت کا مطالعہ، پرندوں کے طرزِ حیات سے استفادہ،غرض قرآن بھی انسان میں موجود روحِ حیوانی کی طرف جابجا واضح اشارے کرتا ہے-  ’’لَہُمْ قُلُوْبٌ لَّا یَفْقَہُوْنَ بِہَا وَلَہُمْ اَعْیُنٌ لَّا یُبْصِرُوْنَ بِہَا وَلَہُمْ اٰذَانٌ لَّا یَسْمَعُوْنَ بِہَا اُولٰٓئِکَ کَالْاَنْعَامِ بَلْ ہُمْ اَضَل‘‘ حوالہ:الاعراف:179 ’’وہ دل (و دماغ) رکھتے ہیں (مگر) وہ ان سے (حق کو) سمجھ نہیں سکتے اور وہ آنکھیں رکھتے ہیں (مگر) وہ ان سے (حق کو) دیکھ نہیں سکتے اور وہ کان (بھی) رکھتے ہیں (مگر) وہ ان سے (حق کو) سن نہیں سکتے، وہ لوگ چوپایوں کی طرح ہیں‘بلکہ ان سے بھی گئے گزرے‘‘- چنانچہ اپنی سائنسی منطق کا ساتھ دیتے ہوئے اقبال ایک قدم آگے بڑھتے ہیں اور انسانیت کو ارضی پیوستگی سے نجات دلانے کا خواب دیکھتے ہیں-یہ خواب ہزاروں سال پہلے گوتم بدھ نے بھی دیکھا تھا-بدھا نے بھی لگ بھگ اس کی حقیقت کی معروضی تصدیق برآمد کر لی تھی لیکن بدھا کی تعلیمات ہزار تحریف کے بعد بالآخر ’’استخلاف‘‘ کی نفی پر منتج ہوئیں جن سے بدھا کے نروان میں اناج کے اُس دانے کو نظر انداز کردیا گیا جو سکراتِ نروان کے عروج پر بدھا کے منہ میں ڈالا گیا تھا-بدھا کا نروان بھی یہی تھا کہ یہ زندگی خاک سے وابستہ ہے، نہ کہ خاک سے پیوستہ- اقبال کا عرفان بھی یہی ہے کہ: خاکی ہوں مگر خاک سے رکھتا نہیں پیوند حوالہ: بالِ جبریل تصوف میں جس رُوحِ حیوانی کا ذکر ملتاہے، وہ انسانوں میں پائی جاتی ہے-لیکن اقبال کے فلسفہ ٔ خودی کا مطالعہ کرتے ہوئے اندازہ ہوتاہے کہ روحِ حیوانی یا اینمل سپرٹ کو دیکھنے کا ایک مختلف انداز بھی ہوسکتاہے-یعنی کسی انسان میں کیڑے مکوڑوں کی رُوح ہے تو وہ مال جمع کرےگا-کسی انسان میں درندوں کی رُوح ہے تو غیرتِ خاندانی کے لیے خون بہائے گا-کسی انسان میں چوپایوں کی رُوح ہے تو وہ بزدل ہوگا-کسی انسان میں پرندوں کی روح ہے تو وہ بلند فکرونظر کا حامل اور وسیع المشرب ہوگا-چونکہ معاشرے افراد سے بنتے ہیں اس لیے معاشروں کی اجتماعی رُوحِ حیوانی بھی ہوتی ہے-انسانوں میں پوری کی پوری سٹاکسٹ سوسائٹیز وجود رکھتی ہیں جو کلیۃً مادہ پرست ہی نہیں بلکہ اپنی باقی عادات میں بھی حشرات الارض کی سطح پر جیتے ہیں یعنی اپنی خودی کے حوالے سے ارذل المخلوقات بن کرپوری انسانی سوسائٹی کو دیمک کی طرح چاٹ جانا چاہتے ہیں-  غرض اقبال نے جس انداز میں اپنا مخصوص نظریہ ارتقاء جسے مَیں ’’اقبالین سوشیو بایولوجیکل ایولیوشن‘‘ کہا کرتاہوں، پیش کیا اور پھر جابجا حیات الحیوان کا مطالعہ اور اپنے نتائج پیش کیےاُس سے خاطر خواہ طور پر یہ ثابت ہوجاتاہے کہ اقبال کو قومیت کے اُس دورِ اِبتلاء میں بھی اپنے نظریۂ قومیت کے لیے منطقی مواد کہاں سے ملا؟اقبال انسانوں میں اِسی روح ِ حیوانی کو زمینی آلائشوں سے پاک کرنے کے خواہاں ہیں-یہی وجہ ہے کہ اُن کے ہاں موجود خودی کا نظریہ تزکیہ ٔ نفس سے زیادہ استغناء پر زور دیتا نظر آتا ہے-بظاہر ان کے اِس فلسفہ ٔ اخلاق میں تمام تر کار فرمائی تصوف کی ہی نظر آتی ہے کیونکہ اُن کے ہاں بھی زمینی آلائشوں سے پاک ہو جانے کا نتیجہ ہی آخری نتیجے کے طور پر ظاہر ہوتا ہے-لیکن اگر غور سے دیکھا جائے تو بات اس کے بالکل برعکس ہے-اقبال کا درویش کمزور نہیں ہے بلکہ شاہین کی طرح مضبوط ہے-بلکہ وہ اُس طاقت کے حصول کا خواہشمند بھی ہے جسے ہم سطحی لفظوں میں اینٹی گریوٹیشنل توانائی اور قدرے بہتر لفظوں میں اقطارالسمٰوات کو چیر کر پار نکل جانے کی طاقت کَہ سکتے ہیں- اقبال کا درویش دنیا ترک نہیں کرتا وہ چونکہ معاشرے کا حصہ ہے اور خوب کھاتا پیتا، کماتا، ہنستا، کھیلتا، جیتا، دوڑتا، بھاگتا اور کام کرتا ہوا انسان ہے-اس لیے وہ بتدریج ایک ایسے معاشرے کا خالق بنتا چلا جاتا ہے جس کا مطمعِ نظرستاروں پہ کمندیں ڈالنے سے کہیں آگے ہے - جو عشق کی ایک جست میں زمین و آسمان کی بیکرانی کو پاٹ سکتا ہے-جو قوتِ پروردگار ہے اور اس لیے ’’استخلاف‘‘ کا حقیقی کردار-جو طائرِ لاہوتی ہے اورجس کی پرواز میں رزق کی وجہ سے کوتاہی نہیں آسکتی-جو صاحب لولاک ہے اور ’’انتم الاعلونَ‘‘ کی جیتی جاگتی تصویر ہے-  چنانچہ یہ ہے وہ پس منظر جو میری دانست میں اقبال کے ذہن میں تھا اورجس نے اقبال کو ناکام مسیحی قومیت کے باوجود بھی اس خیال پر قائم رکھا کہ وطن یا قبیلہ کی بنیاد پر بنائی گئی قوم بالآخر زمینی آلائشوں کا شکار ہوکر اپنی شناخت کھو دیتی ہے اور معنوی طور پر مردہ ہو جاتی ہے-اس کے برعکس روحانی بنیادوں پر بنائی گئی قوم استخلاف کا حق ادا کرتی اور کائنات کو تسخیر کرتی چلی جاتی ہے-  الغرض میں نے اب تک جس قدر بھی گفتگو کی اُس کا بنیادی مقصد یہ واضح کرنا تھا کہ اقبال کا نظریۂ قومیت اصل میں ان کے تصورِ ارضی پیوستگی پر استوار ہے-یہی وجہ ہے کہ ماضی میں مذہب کے نام پر ناکام اقوام اور ریاستوں کا عِلم ہونے کے باوجود اقبال نے عین وطنی قومیت کے زور و شور کے زمانے میں مذہبی قومیت کا نعرہ لگایا اور اس پر آخر تک قائم رہے-  مَیں اپنے مضمون کا اختتام سیّد نذیر نیازی کے اِن الفاظ کے ساتھ کرتاہوں، وہ لکھتےہیں: ’’لہٰذا اُنہیں (یعنی اقبال کو) زمینِ پیوستگی سے بڑی نفرت تھی- وہ یہ تو ضرور چاہتے تھے کہ مسلمان اپنے ملک اور وطن کی اصلاح کرلیں-اس کے لیے آزادی اور ہرطرح کے سیاسی، معاشی استخلاص کے طالب ہوں- لیکن اس جدوجہد کی بنا عالمگیر اخلاقی اُصولوں پر رکھیں-یہی علم و حکمت کا فتویٰ ہے اور یہی تاریخ کا فیصلہ‘‘ - ٭٭٭ See more

##############################
https://web.facebook.com/idreesazaad/posts/10216100090961926
اسراع،  ایک عجوبہ ۔۔۔ اسراع (یعنی ایکسیلیریشن) کائنات کے عجب مظاہر میں سب سے بڑھ کر ہے۔ جہاں اِس مظہر نے آئن سٹائن کی جنرل ریلیٹِوٹی جیسی عظیم ترین تھیوری کی بنیاد رکھی، وہاں اس کے دیگر بے شمار اثرات بھی کچھ کم حیران کُن نہیں ہیں۔ مثلاً فرض کریں ایک چارجڈ پارٹیکل (مثلاً پروٹان) یونیفارم ولاسٹی سے سفر کررہاہے۔ ظاہر ہے اس کے آس پاس ایک الیکٹرومیگانیٹک فیلڈ بھی ہے جو اُسی یونیفارم ولاسٹی سے اس کے ساتھ ساتھ بھاگ رہی ہے۔ اگر یہ چارجڈ پارٹیکل فقط ایک نینوسیکنڈ کے لیے ہی اچانک حالتِ اسراع میں آجائے یعنی ایکسیلیریٹ ہوجائےاورپھر فوراً دوبارہ یونیفارم ولاسٹی پر چلاجائے تو اُس فیلڈ کو جو اس کے ساتھ ساتھ بھاگ رہی ہے ایسا دھچکا لگتاہے کہ وہ ٹوٹ کر پارٹیکل سے الگ ہوجاتی ہے۔ فیلڈ کا یہ ٹوٹا ہوا ٹکڑا الیکٹرومیگنیٹک ریڈی ایشن کہلاتاہے۔ یہ ریڈی ایشن ہی تو سب کچھ ہے۔ ہمارے موبائیلوں اور اینٹیناؤں تک آنے والی شعاعیں یہی ریڈی ایشن ہیں۔ آج ہم جتنے جدید آلات سے واقف ہیں وہ سب اِسی ریڈی ایشن کی بنیاد پر چل رہے ہیں۔ چارجڈ پارٹیکل کو جب اوسیلیٹ (Oscillate) کردیاجاتاہے تو ان میں بار بار مثبت اور منفی اسراع پیدا ہونے لگ جاتاہے جس سے الیکٹرومیگنیٹک ریڈی ایشن متواتر اور مسلسل پیدا ہونے لگتی ہے۔ جسے حسبِ ضرورت استعمال میں لایا جاتاہے۔ ادریس آزاد

##############################
https://web.facebook.com/idreesazaad/posts/10216663688571514
عجب مزہ ہے مجھے لذت خودی دے کر  وہ چاہتے ہیں کہ میں اپنے آپ میں نہ رہوں اقبال

##############################
https://web.facebook.com/idreesazaad/posts/10216661652080603
گر زیک تقدیر خون گردد جگر خواہ از حق حکمِ تقدیرِ دگر تو اگر تقدیر نو خواہی روا است زانکہ تقدیرات حق لا انتہا ست رمز با ریکش بحرفے مضمر است تو اگر دیگر شوی او دیگر است شبنمی؟ افتندگی تقدیر تست قلزمی؟ پایندگی تقدیر تست خاک شو نذرِ ہوا سازد ترا سنگ شو بر شیشہ اندازد ترا جاوید نامہ

##############################
https://web.facebook.com/idreesazaad/posts/10216660820259808
میں نے دانستہ اُبھرتی ہوئی سرگوشی کی گوش بَر رروزنِ دیوار بھی تھا، یار بھی تھا ادریس آزاد

##############################
https://web.facebook.com/idreesazaad/posts/10216660772218607
وہ خدا جیسی ہی کرتا تھا محبت مجھ سے وہ مرے سر کا طلبگار بھی تھا، یار بھی تھا ادریس آزاد

##############################
https://web.facebook.com/idreesazaad/posts/10216660735577691
چھٹیاں جبرِ مسلسل کی طرح کاٹی ہیں تحریر: سندس ہاشمی (بی ایس تھرڈ، اسلامک یونیورسٹی) چھٹیاں تو سکولوں کی ہوا کرتیں تھیں۔ جن سے خوب لطف اٹھایا جاتا تھا۔ نہ کوئی کام کی ٹینشن ،صبح جلدی اٹھنے کا مسئلہ اور نہ کچھ اور۔ مگر کالج  سے یونیورسٹی میں آنے کے بعد سمسٹر کی چھٹیاں تو ایک طرح کی سزا لگتیں۔ دورانِ سمسٹر۔۔۔ صبح سے شام تک گھر والوں کی نظروں سے اوجھل رہنا اور اُن پہ رعب جھاڑنا کہ یونیورسٹی میں خوب مغز ماری کر کے آئے ہیں ۔ چاہے پورے دن میں ایک کلاس ہوئی ہو یا پھر ایک بھی نہ ہوئی ہو۔ مگر خود کو گھر والوں کے سامنے ایسے پیش کرنا کہ کوئی معرکہ فتح کرکے آئے ہیں۔ ایسے میں ہر چیز پکی پکائی آگے رکھی ہوئی ملتی ہے۔ گھر آو تو ماں صدقے کہہ کے بِٹھایا جاتا ہے۔ مگر سمسٹر کی چھٹیوں میں یہ کوٹہ ہم سے پورا کروایا جاتا ہے۔ میری نظر نے تو یونیورسٹی میں ایسی کام چور لڑکیاں بھی دیکھیں ہیں  جو شام کی کلاس کینسل ہونے کے باوجود بھی شام کو گھر جانا مناسب سمجھتی ہیں۔ صرف اسی وجہ سے کہ دن کو گئے تو گھر  کا کام  سر پڑے گا ۔۔ سمسٹر کے  فائینلز میں آخری پیپر کے بعد  سب دوستیں ایک دوسرے سے گلے ملتی ہیں۔ اسکا مطلب یہ ہرگز نہیں ہوتا کہ  انہیں ایک دوسرے کی یاد ستائے گی۔ بلکہ گھر کے کاموں میں گھر والے اتنا الجھائیں  گے کہ کسی کو یاد کرنے کی فرصت نہیں ملے گی۔وہ تمام دوستیں ایک دوسرے کا افسوس کر رہی ہوتیں ہیں۔ جیسے میں اور عنقا ایک دوسرے سے مل کر افسوس کرتی  ہیں کیونکہ ہم۔دونوں کا دُکھ سانجھا ہے۔ اِدھر سمسڑ کی چھٹیاں ہوتیں ہیں  اُدھر گھر کے سارے کام ہمارے کرنے کے لئے  تیار ہوتے ہیں۔میری کچھ دوستیں جن میں خٹک  سرِ فہرست ہے چٹھیوں میں آ رام فرماتیں ہیں ۔ پورا دن بچوں کے ساتھ لُڈو کیھلنا چھٹیوں میں ان کا اہم ترین مشغلہ ہے ۔ ۔ میری ایک دوست ہے جسے دودھ اچھی طرح سے اُبالنے میں مہارت حاصل ہے۔ صرف یہی نہیں وہ انڈا بھی اُبال لیتی ہے۔۔لیکن سمسٹر کی چھٹیوں میں اس بیچاری پر ظلم و جبر کے پہاڑ ٹوٹے۔اس کو بڑے پیار محبت سے صبح  سویرےناشتہ کروایا جاتا اور دن بھر  گھر کے کام کروا کروا کر اسکی امی  وہ ناشتہ ہضم کروا دیتیں۔۔۔اپنے موبائل کو دور دور سے دیکھ کر آہیں بڑھتی،اور دن بھر گھر کے کاموں میں ہی لگی رہتی۔ ۔ ان چھٹیوں کا انتظار گھر والوں کو بےتابی سے ہوتا ہے مگر ہم سے پوچھا جائے ہم پر کیا گزر رہی ہوتی ہے۔گھر کے کاموں میں ہم سکالرز کو پھنسا دیا جاتا ہے۔ اور صرف تب ہی ہم کہہ سکتے ہیں کہ سکالرز کو فرق پڑتا ہے۔ بہت پڑتا ہے۔   مستقبل کے بڑے نامی گرامی سکالرز  کچن میں گُھسے تخلیقاری کر رہے ہیں۔ ۔ جیسا کہ میں نے کہا  کہ میرا اور عنقا کا دُکھ ایک جیسا ہے۔ ہماری دوستی بھی ہمارے اس سانجھے دکھ کی وجہ سے ہوئی۔۔ گرمیوں کی چھٹیوں میں ایک روز عنقا نے مجھے میسج کیا کہ آج میں نے گھر کے کام کیے اور ایک لمبی لِسٹ مجھے بھیجی۔جب میں نے یہ دیکھا تو خود کو شرم دلانے ہی لگی تھی کہ عنقا  کتنا کام کر رہی ہے  کہ فوراً عنقا کا  دوسرا میسج آیا  جس میں اس نے کہا "یار ایک ہفتے کا کوٹہ میں نے  آج پورا کیا "۔۔۔۔ مجھے بہت ہنسی آئی کہ ایسے ہی خود کو غصہ کرنے لگی تھی۔ دونوں ایک جیسے ہی ہیں میں بھی ہفتے بعد صفائی کر کے کوٹہ پورا کرتی تھی۔اس طرح ہم۔دونوں  سارے گھر کا کام کر کے ایک دوسرے کو اپڈیٹ کرتے۔اور کام کو آسانی اور جلدی سے کرنے کے ٹوٹکے بھی ایک دوسرے سے شیئر کرتے۔ ۔۔ اِسی طرح سمسڑ کی چھٹیوں میں  میری طبیعت بڑی خراب  ہو گئی تھی۔ عنقا نے پوچھا کہ کام شروع کیا کہ نہیں ۔تو میں نے کہا ابھی تک زمہ داری نہیں اٹھائی بیمار لیٹی ہوں۔ مگر شام۔تک جب میرا بخار اُترا تو مجھے بستر سے بھی اتار  دیا گیا۔اور پھر رج کے گھر کا کام کروایا گیا۔ ۔ یہی وجہ ہے سمسٹر کی چھٹیوں کی کوئی خوشی قریب سے ہو کر بھی نہیں گزرتی ہے۔ دورانِ سمسٹر ایک چھٹی بھی کرنا ہو   بڑا مسئلہ ہوتا ہے ۔اگر کبھی یونیورسٹی جانے کے لئے دل بےایمان ہو رہا ہو تو چھٹی کرنے کی سوجھتی ۔مگر پھر یاد آتا کہ "او گھر رُکی تو کام کرنا پڑے گا"۔اور آخر میں اس نتیجے پر پہنچتی کہ یونیورسٹی جا کر کلاس بنک کر سکتے ہیں مگر گھر میں کچھ بنک نہیں ہوتا ساری کلاسسز ہر حال میں لینی ہی پڑتی ہیں۔۔اور پھر آخر میں یونیورسٹی جانے کا حتمی اور شعوری فیصلہ ہی  کرتی۔ ۔ یہ چھٹیاں تو پھر بھی اتنی ازیت ناک نہیں ہوتی ہیں مگر گرمیوں کی تین ماہ کی چھٹیاں تو قیدِبا مشقت سے قطعی کم نہیں ہوتیں۔اور اس وقت کوئی بیماری بھی گلے نہیں لگتی ہے۔اور مجھے جس طرح کی بیماری کی طلب ہوتی وہ بھی بڑی انوکھی ہوتی کہ سننے والا بوکھلا جائے۔بیماری تو ایسی ہونی چائیے کہ بظاہر تو لگے کہ یہ شخص بہت بیمار ہے اور اس پر ترسی اور رحم بھری نگاہیں ڈالیں جائیں۔ مگر اندر سے انسان سکون ماحول ہو۔ کوئی درد تکلیف نہ ہو۔اب ایسی بیماری بنوائی جائے تو بات بنے۔لیکن ان چھٹیوں میں بیمار ہو جانا بھی اللّٰہ کی ایک نعمت ہوتی ہے🙈 ۔ ہم یونیورسٹی والے بھی کسی حال میں خوش نہیں ہوتے ۔یونیورسٹی جائیں تو چھٹیوں کی طلب ہوتی ہے اور چھٹیاں ہوں تو یونیورسٹی کی خوب یاد آتی ہے۔جب آخری پیپر دے کر سکالرز گھر کوآتے ہیں تو گھر والوں کے چہروں پر مُسرت بھری مسکراہٹ نمودار ہوتی ہے۔جس کو ہم باخوبی سمجھ سکتے ہیں۔ ۔ اپنی ایک ڈاکٹر دوست کا قصہ یاد آ گیا۔ وہ لڑکی جس نے کبھی کچن کی شکل نہیں دیکھی اسکے ساتھ سمسٹر کی چھٹیوں پر امی نے کیا حال کیا۔۔۔اس لڑکی نے اتنا کام کیا یا یہ کہوں کہ اسکی امی نے اتنا کام کروایا کہ عنقریب عروج اپنے ہوش وحواس سے ہاتھ دھو بیٹھنے لگی تھی۔عروج کو ان چھٹیوں میں گھر کے کاموں کے درمیان اپنا زوال نظر آنے لگا۔اسکی یہ غم بھری داستان سن کر بخدا مجھے اپنا غم  کم لگنے لگا بلکہ  غم تو لگ ہی نہیں رہا تھا۔۔ لیکن اسکی غم بھری داستان  مجھے جب بھی یاد آئے تو  مجھے خوب ہنسی آتی ہے۔ ۔ ایسے ہی  ایک دفعہ کی بات ہے سمسٹر کی چھٹیاں سر پہ تھیں میں نے خٹک سے پوچھا کہ چھٹیوں میں کیا کرنے کا ارادہ ہے؟؟؟تو انھوں نے فرمایا کہ دل تو کر رہا ہے کہ کچن سنبھالوں مگر  دل کی بات اگر امی کو بتائی تو یہ چھٹیاں کچن میں ہی گزریں گی۔اس لئے دل کی بات دل میں ہی دبا کے رکھی ہوئی ہے۔ ۔ ایمان جیسی ننھی سی جان بھی ان چھٹیوں میں گھر کے کاموں میں اُلجھی ہوئی ہوتی ہے۔ یہی وجہ ہے کہ اسے ہم سے بات کرنے بھی فرصت نہیں ملتی ۔اور جب وہ اپنے کاموں کی فہرست بتاتی جو وہ ایک دن میں کرتی ہے تو ہمارے لئے یقین کرنا مشکل ہو جاتا۔اور ایک بار پھر مجھے اپنا غم نہ ہونے کے برابر لگتا۔ ۔ سمسٹر کی چھٹیاں تو ہم سکالرز کے لئے بہت کٹھن ہوتی ہیں۔ لیکن اس دن تو عید ہو جاتی ہے جب کسی کے گھر بطورِ مہمان جانا پڑھ جائے۔ مگر اس دن کے کیا کہنے جب بطورِ میزبان مہمانوں کی آمد پر مہمان نوازی کرنا پڑتی ہے۔ اور ان چھٹیوں میں ہمیں اپنے موبائل سے دستبردار ہونا پرتا ہے۔ بس کیا کہیں یہ چھٹیاں تو ہمارے گھر والوں کے لئے نعمت بن کے اُترتی ہیں۔  ۔ چھٹیاں جبرِمسلسل کی طرح کاٹی ہیں جانے کس جرم کی پائی ہے سزا یاد نہیں سند س ہاشمی

##############################
https://web.facebook.com/idreesazaad/posts/10216640134982689
میری بیٹی کہتی ہے کہ ہم خدا کی مدد سے چل رہے ہیں کیونکہ ہم اپنی مدد آپ کے تحت چل رہے ہیں اور خدا نے کہا ہے کہ وہ صرف اس کی مدد کرتاہے جو اپنی مدد آپ کرتاہے۔

##############################
https://web.facebook.com/idreesazaad/posts/10215993319652710
استادِ محترم جنابِ جلیل عالی کی رہائش پر، زندہ لوگ کا چوالیسواں اجلاس

##############################
https://web.facebook.com/idreesazaad/posts/10215985163048800
ماشاءالله۔ اللّه آپ کی زندگی اور عزت میں اضافہ کرے۔ آمین۔

##############################
https://web.facebook.com/idreesazaad/posts/10215985160328732
جناب براہ کرم ویڈیو کا لنک دیجیے

##############################
https://web.facebook.com/idreesazaad/posts/10215985157368658
استادِ محترم جنابِ جلیل عالی کے ساتھ، ایک خوبصورت یاد

##############################
https://web.facebook.com/idreesazaad/posts/10216636213924665
ملے جو تم تو پہلی بار یوں لگا میں تم سے پہلے اِس جہاں میں تھا نہیں ادریس آزاد

##############################
https://web.facebook.com/idreesazaad/posts/10216629218629787
کچھ اس لیے بھی سحر ہونہیں سکی اب تک شب ِ وصال جو کالی سیاہ مانگی تھی ادریس آزاد
