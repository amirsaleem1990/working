##############################
https://web.facebook.com/asif.mahmood.1671/posts/2237572433031199?comment_tracking=%7B%22tn%22%3A%22O%22%7D
تلہاڑ کے اس طرف یہ اسلام آباد ہے.
##############################
https://web.facebook.com/asif.mahmood.1671/posts/2237489113039531?comment_tracking=%7B%22tn%22%3A%22O%22%7D
مارگلہ کے اس پار، یہ وادی تلہاڑ ہے.
##############################
https://web.facebook.com/asif.mahmood.1671/posts/2246885185433257?comment_tracking=%7B%22tn%22%3A%22O%22%7D
حکومتوں کی غفلت اپنی جگہ لیکن عوام کی جہالت بھی کم نہیں ۔  گلی ، محلے اور چوراہوں کا شاپروں اور پلاسٹک سے بھر نے کا یہ منطقی نتیجہ ہے کہ برسات آنے نکاسی کے راستے بند ہو چکے ہوتے ہیں ۔ نکاسی کے لیے اب حکومتیں کیا  بحر الکاہل کھدوائیں تا کہ عوام کی جہالت آرام سے بہہ جائے؟
##############################
https://web.facebook.com/asif.mahmood.1671/posts/2246769878778121?comment_tracking=%7B%22tn%22%3A%22O%22%7D
حق مانگا تو ضیاء الحق مل گیا. کپتان کو ووٹ دیا وہ " کموتان" بنتا جا رہا ہے. ٹیکس ٹیکس مزید ٹیکس، اور ٹیکس  کیا نصیب پائے ہماری قوم نے (نوٹ : کموتان کا معنی جاننے کے لیے دیکھیے ارطغرل سیزن فائیو 😎)
##############################
https://web.facebook.com/asif.mahmood.1671/posts/2250031848451924?comment_tracking=%7B%22tn%22%3A%22O%22%7D
دن ڈھلا توروٹی اور نان مہنگے ہونے پر نوٹس لے لیا، رات اتری تو پٹرول پانچ روپے مہنگا کر دیا ۔ ظل الہی نے کیا بصیرت پائی ہے
##############################
https://web.facebook.com/asif.mahmood.1671/posts/2250003185121457?comment_tracking=%7B%22tn%22%3A%22O%22%7D
اسحاق ڈار نے پٹرول میں ملاوٹ کر کے اس کی قیمت مصنوعی طور پر کم کی ہوئی تھی. ہم نے خالص پٹرول فراہم کر کے اس کی حقیقی قیمت بحال کرنی ہے. بس آپ نے گھبرانا نہیں. ہاں نچنے نوں دل کرے تو کوئی پابندی نہیں ہے.
##############################
https://web.facebook.com/asif.mahmood.1671/posts/2251844868270622?comment_tracking=%7B%22tn%22%3A%22O%22%7D
ایک زرداری ، نواز شریف پر بھاری آصف محمود  صبح چیئر مین سینیٹ کے خلاف عدم اعتماد پر ووٹنگ تھی اور وہی زیر بحث تھی ۔ جناب سردار خان نیازی کا دعوی تھا آصف زرداری صادق سنجرانی کو ہارنے نہیں دیں گے اور میرا خیال تھا سنجرانی ہار جائیں گے ۔ طے پایا کہ نتاءج آنے دیتے ہیں پھر دیکھ لیتے ہیں کیا ہوتا ہے ۔  اگلے روز ووٹنگ شروع ہوئی تو ہم اکٹھے بیٹھے تھے ۔ ووٹنگ سے پہلے اپوزیشن نے اپنے سینیٹرز کی افرادی قوت شو کی اور 64 اراکین کھڑے ہو گئے تو گویا یہ اس بات کا اعلان تھا کہ صادق سنجرانی ہار گئے ۔ میں نے کہا لیجیے صادق سنجرانی ہار گئے ۔  سردار خان نیازی کہنے لگے : ابھی تو سینیٹرز کھڑے ہیں اور 64 ہیں ، جب ووٹ ڈالنے جائیں گے تو 64نہیں رہیں گے ۔ صادق سنجرانی کی جیت یقینی ہے ۔  یہ اعتماد میرے لیے حیران کن تھا ۔ میں نے کہا اب باقی کیا رہ گیا ہے، نتیجہ آپ کے سامنے ہے انہوں نے کہا پیپلز پارٹی کا موقف غور سے سنا کریں ، انہوں نے کہا ہے حاضری یقینی بنائی جائے اور ووٹ ضرور ڈالا جائے لیکن کس کو ڈالا جائے اس پر خاموشی ہے ۔ پیپلز پارٹی اب بھلے سنجرانی کو ووٹ نہ دے لیکن زرداری اس بات کا اہتمام کر چکے ہیں کہ سنجرانی جیت جائیں ۔  ابھی گفتگو جاری تھی کہ نتیجہ آ گیا اور صادق سنجرانی جیت گئے ۔  جس مہم جوئی کے نتیجے میں میاں نواز شریف سرفراز اور سر بلند ہوں ، زرداری اس مہم جوئی کی کامیابی کی ضمانت نہیں بن سکتے ۔  اور اطلاعات یہ ہیں کہ مولانا فضل الرحمن بھی نواز شریف کے بیانیے کے ساتھ نہیں اپنے بیعانیے کے ساتھ کھڑے ہیں اور شاید اس ضمن میں بہت کچھ ہو چکا ہے ۔  عمران خان کو اب اپوزیشن سے کوئی خطرہ نہیں ۔  عمران خان کو عمران خان سے خطرہ ہے ۔
##############################
https://web.facebook.com/asif.mahmood.1671/posts/2250914248363684?comment_tracking=%7B%22tn%22%3A%22O%22%7D
سینیٹ میں جو ہوا یہ اشرافیہ کا کھیل ہے. حاصل بزنجو جیت جاتے تب بھی دودھ کی نہریں نہیں نکلنی تھیں اور صادق سنجرانی جیت گئے تب بھی شہد کا کوئی چشمہ نہیں پھوٹنے والا. عام آدمی کو اپنے مسائل پر بات کرنی چاہیے. صحت، تعلیم، مہنگی بجلی، مہنگا پٹرول وغیرہ اور وغیرہ. یہ سوال اتنا اہم نہیں کہ کون جیتا. اہم  سوال یہ ہے کہ  اس اجلاس پر عوام کے ٹیکسوں سے کتنے سو لاکھ برباد کیے گئے؟  اہم سوال یہ ہے کہ ان مقدس ایوانوں میں عوام کے مسائل پر کب بات ہو گی؟ سوال یہ ہے کہ کب تک یہ عوام اشرافیہ کے ٹرک کی بتی کے پیچھے بی جمالو بنی رہے گی؟
##############################
https://www.facebook.com/asif.mahmood.1671/posts/2253649971423445?comment_tracking=%7B%22tn%22%3A%22O%22%7D
سینٹ ۔۔ چھاج بولے سو بولے چھلنی کیوں بولے؟ آصف محمود سینٹ میں جو کچھ ہوا ، مجھے شاہد خان اورکزئی یاد آ گئے ۔ یہ بڑی دلچسپ کہانی ہے۔  شاہد اورکزئی صاحب کو لوگ ان کی پیٹیشنز کی وجہ سے جانتے ہیں لیکن ان کی ایک اور وجہ تعارف بھی ہے ۔ مجھے ان کی شخصیت کے اس پہلو کا اس وقت علم ہوا جب وہ خود عدالت تشریف لے گئے اور کہا کہ نواز شریف ان کے پیسے نہیں دے رہے اس لیے عدالت سے درخواست ہے وہ انہیں میاں صاحب سے پیسے لے کر دے۔ میاں صاحب نے شاہد اورکزئی کے کون سے پیسے دبائے ہوئے تھے؟ یہی اصل کہانی ہے۔  یہ 1993ء کے انتخابات کی بات ہے ۔ اس زمانے میں شاہد اورکزئی نواز شریف صاحب کے میڈیا کنسلٹنٹ ہوا کرتے تھے ۔ اس الیکشن میں مسلم لیگ نے 73 نشستوں پر کامیابی حاصل کی تھی اور پیپلز پارٹی نے89 نشستیں جیتی تھیں ۔ تاہم مسلم لیگ ن کو حاصل ہونے والے کل ووٹ پیپلز پارٹی سے زیادہ تھے ۔ مسلم لیگ ن نے پیپلز پارٹی سے قریبا چار لاکھ ووٹ زیادہ لیے تھے اس لیے میاں صاحب کا خیال تھا کہ حکومت بنانا ان کا حق ہے ۔ میاں صاحب نے شاہد اورکزئی کے ذمے لگایا کہ اگر وہ فاٹا کے سات اراکین اسمبلی کی وفاداریاں خرید لیں تو میاں صاحب انہیں ایک کروڑ پچھتر لاکھ روپے دیں گے ۔ شاہد اورکزئی نے میاں صاحب کے حکم پر ہارس ٹریڈنگ شروع کر دی اور ان کا دعوی ہے کہ وہ اس میں کامیاب رہے۔ ۔لیکن پیپلز پارٹی نے دیگر جماعتوں کو ساتھ ملا کر حکومت بنالی ۔ چنانچہ میاں صاحب نے کہا بس اب اس ووٹ کو عزت دی جا سکتی ہے پیسے نہیں دیے جا سکتے ۔  شاہد اورکزئی عدالت چلے گئے اور انہوں نے کہا کہ میں نے نواز شریف کے کہنے پر لوگوں کی وفاداریاں خریدیں ۔ میں نے اپنا کام کر دیا ۔ اب میاں صاحب اپنا کام نہیں کر رہے۔ عدالت میں شاہد اورکزئی نے بتایا کہ میاں نواز شریف نے ان سے ایک کروڑ پچھتر لاکھ کی ڈیل کی تھی لیکن اب تک انہوں نے صرف ایک کروڑ پانچ لاکھ ادا کیے ہیں اور باقی کے ستر لاکھ دینے سے انکار کر رہے ہیں ۔ انہوں نے درخواست کی کہ میاں نواز شریف سے ہارس ٹریڈنگ کے بقایا جات جو کہ ستر لاکھ روپے بنتے ہیں ، لے کر انہیں دیے جائیں ۔ اس کے بعد کیا ہوا ؟ یہ میرے علم میں نہیں ۔ تاہم جتنا واقعہ میں نے یہاں بیان کیا ہے ، یہ ریکارڈ پر ہے ۔  چھانگا مانگا سے لے کر مری تک ، نواز شریف نے ہمیشہ ہی ووٹ کو عزت دی ہے لیکن یہ اپنی نوعیت کا واحد واقعہ ہے جس کی بازگشت عدالت تک پہنچی ۔ اسٹیبلشمنٹ کی سرپرستی میں الیکشن کے الزامات بہت سوں کو دیے جاتے ہیں لیکن اعزاز صرف میاں نواز شریف کو حاصل ہوا کہ اسٹیبلشمنٹ کا بچہ جمورا بن کر اقتدار تک ان کا پہنچنا عدالت کے رو برو ایک حقیقت بن کر سامنے آ گیا ۔ کل سینٹ میں جو کچھ ہوا اس پر سیخ پا ہونے کا حق ایک عام شہری کو تو حاصل ہے کہ مقدس ایوانوں میں بیٹھنے والوں کا ضمیر کیا ہوا ؟ قرارداد پیش ہوئی تو یہ 64 تھے ، ووٹنگ ہوئی تو 50 رہ گئے لیکن یہ آنسو مسلم لیگ ن کیسے بہا رہی ہے؟ کیا اس کی تکلیف یہ ہے کہ جس واردات کے جملہ حقوق کبھی ان کے نام محفوظ ہوتے تھے اسی واردات نے اب ان کے پائوں جلا دیے ہیں ۔ پہلے مگر مچھ کے آنسو ضرب المثل تھے ، اب ن لیگ کے آنسواس مرتبے پر فائز ہو چکے ہیں ۔  ہارس ٹریڈنگ کی آلودگی نواز شریف کے دامن سے لپٹی ہو یا عمران خان کے دامن سے ، ہر دو صورتوں میں یہ ایک آلودگی ہی رہے گی لیکن اس آلودگی کو معاشرے میں متعارف کرانے والی قیادت شریف اگر معصوم سی عفیفہ بن کر دہائی دینے لگے تو یہ رویہ بذات خود مضحکہ خیز حد تک شرمناک رویہ قرار پائے گا ۔ ہارس ٹریڈنگ کے بانی نواز شریف ہیں ۔ کیا کبھی وہ اس نامہ اعمال پر نادم ہوئے؟ اقوال زریں سنا دینا الگ بات ہے ورنہ حقیقت یہ ہے کہ نواز شریف جب جلاوطنی کے بعد واپس تشریف لائے انہوں نے 146 لوٹوں کو ٹکٹ دیا تھا ۔  میاں صاحب ایک تاجر ہیں ، حساب سودو زیاں کے ماہر۔ ان سے منسوب ایک روایت ہے کہ جسے میں نے پیسوں سے خرید نہ لیا ہواس کے سوا میں نے کبھی کسی پر اعتبار نہیں کیا ۔سوال یہ ہے زرداری صاحب اور مولانا فضل الرحمن پر انہوں نے کیسے اعتبار کر لیا ؟ وہ روایتی انداز سے معاملہ فرما چکے ہوں تو الگ بات ہے ورنہ سامنے کی بات ہے کہ جس معرکے میں سرخرو نواز شریف نے ہونا ہو زرداری اس معرکے میں اپنی توانائیاں کیوں جھونکیں گے؟ مولانا فضل الرحمن ہماری سیاست کے زیرک ترین کردار ہیں ۔ وہ اپنے کارکنان کو ایک ایسے معرکے کا ایندھن کیوں بنائیں گے جس میں سارا فائدہ صرف نواز شریف کا ہو؟ نواز شریف کے جس بیانیے کے ساتھ ان کا اپنا خاندان نہیں کھڑا زرداری اور مولانا ان بیانیے کے میمنہ میسرہ پر کیوں کھڑے ہوں گے؟  سیینٹ میں جو کچھ ہوا یہ کسی سینیٹر کی انفرادی واردات نہیں ، کم از کم دو جماعتوں کی حد تک یہ اجتماعی واردات محسوس ہو رہی ہے جو قیا دت کے اشارے پر انجام دی گئی ۔ تاہم مان لیں یہ انفرادی واردات ہے تو اس میں حیرت کیسی؟ آپ نے سینٹ ٹکٹ کون سا تقوی اور کردار دیکھ کر بانٹے تھے کہ اب صدمے کی حالت میں چپ چاپ دیوار سے لگے بیٹھے ہی ۔ سینیٹر طلحہ محمود صاحب کون سے شیخ الحدیث ہیں کہ جے یو آئی ان پر مہربان ہے؟ ہاں ہر جماعت اپنا ایک اے ٹی ایم رکھنا ضروری سمجھتی ہو تو یہ الگ بات ہے۔  سر پیٹیے مگر یاد رکھیے پہلے سینٹ کا ٹکٹ بکتا ہے ، اس کے بعد سینٹر بکتا ہے۔ میثاق جمہوریت کے بعد جب آپ سب نے مل جل کر حکومت کی تھی تو انجمن مفادات باہمی کی قربتوں کا یہ عالم تھا کہ برادرم اعجاز الحق خورشید شاہ کو اپوزیشن لیڈر کی بجائے وفاقی وزیر برائے امور اپوزیشن کہا کرتے تھے ۔ ان دنوں آپ چاہتے تو بہت کچھ بدل دیتے۔ سوال یہ ہے کہ جمہوریت کے اس عہدِ ہنی مون میں آپ نے خفیہ رائے شماری کا قانون بدل کیوں نہ دیا ؟  کیا آپ یہ چاہتے ہیں آپ خود تو پوری تندہی سے ہر واردات کرتے رہیں لیکن عمران خان آپ کے مقابلے میں اللہ کا ولی بن کر رہے؟  ...
##############################
https://www.facebook.com/asif.mahmood.1671/posts/2252016241586818?comment_tracking=%7B%22tn%22%3A%22O%22%7D
ہاشمی صاحب نے فرمایا تھا زرداری کو سمجھنے کے لیے پی ایچ ڈی کی ڈگری چاہیے. نواز شریف تو ابھی بی اے ایل ایل بی ہیں.
##############################
https://www.facebook.com/asif.mahmood.1671/posts/2253979864723789?comment_tracking=%7B%22tn%22%3A%22O%22%7D
اسلام آباد میں چیمہ اینڈ چٹھہ کا بہت شور سنا تھا کہ یہاں خالص چیزیں ملتی ہیں ۔  گندم کا آٹا اتفاق سے ختم ہو گیا تو سوچا اس بار چیمہ چٹھہ سے لے لیا جائے ۔ ابھی اس کی بنی روٹی کھا رہا ہوں اور سوچ رہا ہوں جو حضرات اس آٹے کے اچھے اور خالص ہونے کے فضائل میں عرصے سے زمین و آسمان کے قلابے ملا رہے تھے اللہ کبھی انہیں واقعی خالص گندم کا آٹا کھانے کا موقع عطا فرمائے ۔ آمین ثم آمین
##############################
https://web.facebook.com/asif.mahmood.1671/posts/2262733927181716?comment_tracking=%7B%22tn%22%3A%22O%22%7D
نیا ہندوستان آصف محمود مودی نے نیا ہندوستان بنا دیا ہے ۔ یوں سمجھیے پورے بھارت کو آتش فشاں پر لا کھڑا کیا ہے ۔ عالم اسباب کی نفی نہیں کی جا سکتی لیکن انسانی مشاہدہ بتاتا ہے کہ یہ بھی خدا کی سنت ہے جو سماج انتہا پسندی سے مغلوب ہو جائے اس کا ہر قدم زوال کے راستے پر ہوتا ہے۔ مسلم معاشرے اس آزار کو اپنی آنکھوں سے دیکھ چکے ، اب بھارت کی باری ہے۔  عالم اسباب میں دنیا اسی کی ہے جو طاقت میں ہے لیکن قوموں کا عروج و زوال بھی اسی عالم اسباب کا حصہ ہے ۔ محض قوت کے بل بوتے پر کوئی قوم تا دیر غالب نہیں رہ سکتی ، اس کے لیے اخلاقی وجود کا ہو نا بھی ضروری ہے۔  یہ جواز موجود نہ ہو تو اسے تخلیق کیا جاتا ہے ، بھلے جھوٹ بول کر ہی سہی ۔ امریکہ ایک سپر پاور ہے اور اس وقت کوئی ایسی قوت موجود نہیں جو اس کے وجود کو چیلنج کر سکے لیکن وہ بھی جب کسی ملک کو روندتا ہے تو اس کا ایک جواز تخلیق کرتا ہے۔ اس بات سے قطع نظر کہ اس جواز میں کتنی صداقت ہوتی ہے ۔ آرٹیکل 370 وغیرہ بھی بھارتی قبضے کے بعد تراشا گیا ایک اخلاقی جواز تھا ۔ یہ جواز جیسا بھی تھا بھارت کے نزدیک یہ اس کے اخلاقی وجود کا ایک ثبوت تھا اور بھارتی قیادت اہل کشمیر اور دنیا کو باور کراتی تھی کہ دیکھ لیجیے ہم کشمیر میں قابض نہیں ہیں ۔ مودی نے بھارت کو اس جواز سے محروم کر دیا ہے ۔ عالم اسباب میں اس کا پلڑا بھاری ہے لیکن قوموں کے عروج و زوال کی داستان بتاتی ہے کہ زوال کا سفر عین عروج میں شروع ہوتا ہے ۔ اب ہماری سفارتکاری اور اعصاب کا امتحان ہے۔  الحاق کی نامعتبر دستاویز اب بیچ چوراہے میں پڑی ہے ۔ ہندوستان کے اکابرین کے تمام وعدے مودی نے پامال کر دیے ہیں ۔ آج بھارت صریحا ایک غاصب قوت ہے اور اس کے اخلاقی وجود کو سہارا دینے کے لیے کوئی عذر تک موجود نہیں ۔ فی الوقت وادی کو خاموش کر دیا گیا ہے تو اس کا مطلب یہ نہیں کہ ردعمل نہیں آئے گا ۔ دیر ہو سکتی ہے مگر رد عمل ضرور آئے گا ۔ کوئی بھی زندہ وجود اس طرح کی توہین اور تذلیل برداشت نہیں کر سکتا ۔ مودی نے بھارت کی بنیاد میں بارود رکھ دیا ہے ۔ یہ ایک ایسی فالٹ لائن وجود میں آ گئی ہے، اس پر کوئی ہلکی سی ضرب لگانے والا ہو تو یہ بھارت کی بنیادیں ہلا دے گی ۔ یہ ضرب لگانے والا شاید آج کے حالات میں کوئی نظر نہ آ رہا ہو لیکن حالات تو مزاج یار ہوتے ہیں ، کیا خبر کب بدل جائیں ۔  بھارت نے جس بے رحمی سے اپنے آئین کو پامال کیا ہے اس کی حدت صرف کشمیر نہیں پورے بھارت میں محسوس کی جائے گی ۔ آئین کی کچھ مبادیات ہوتی ہیں جن کے ساتھ چھیڑ چھاڑ نہیں کی جاتی ۔ یہ مبادیات ایک ضامن بن کر مختلف اکائیوں کو فیڈریشن سے جوڑے رکھتی ہیں ۔ کشمیر کو بھی ایک ایسی ہی ضمانت دی گئی تھی کہ اس کا خصوصی سٹیٹس ہو گا اور اسے کشمیر کی آئین ساز اسمبلی کی مرضی کے بغیر نہیں بدلا جائے گا ۔ آئین ساز اسمبلی تو دہائیاں گزریں موجود ہی نہیں ۔ حتی کہ جو ایک عام کٹھ پتلی اسمبلی تھی اسے بھی پہلے برطرف کر دیا تا کہ اس سے بھی پوچھنے کی ضرورت نہ پڑے ۔ بھارت نے کشمیری قیادت کو گرفتار اور نظر بند کر کے یہ ضمانت پامال کر دی ۔ کیا اس بے ہودہ حرکت کے اثرات صرف وادی کشمیر تک محدود رہیں گے؟ ہر گز نہیں ۔ بھارت کے طول و عرض میں بے چینی پیدا ہو گی کیونکہ مودی نے وحشت کا وہ راستہ کھول دیا ہے جو دو درجن سے زائد بھارتی ریاستوں کو کشمیر بنا دے گا ۔  بھارت مختلف اکائیوں پر مشتمل ایک وجود ہے ۔ یہ صرف ایک ریاست کشمیر نہ تھی جسے کچھ ضمانتیں دی گئی تھیں ۔ ناگا لینڈ کی ریاست میں بھی زمین کی ملکیت اور انتقال کے خصوصی قوانین نافذ ہیں ۔ یہی معاملہ گوا کی ریاست کے ساتھ ہے ۔ سکم ، میزو رام ، آسام ، ناگا لینڈ سمیت یہ دو درجن سے زیادہ ریاستیں ہیں جنہیں مختلف ضمانتیں دی گئی ہیں اور قرار دیا گیا ہے کہ ان کی مرضی کے بغیر یہ ضمانتیں ختم نہیں ہو سکتیں ۔ اب سوال یہ ہے کہ جو کچھ کشمیر کے ساتھ اور اس کو دی گئی ضمانتوں کے ساتھ ہوا اس کے بعد باقی ریاستیں کہاں کھڑی ہیں ؟ کیا ا دھر بے چینی نہیں ہو گی ؟ کیا وہ فالٹ لائن نہیں بن چکیں ؟ کیا ضمانت ہے کہ ان درجنوں فالٹ لائنز پر کبھی کوئی انگلی نہیں رکھے گا ؟ ان ریاستوں میں نہ صرف یہ کہ بغاوتیں پھوٹ چکی ہیں بلکہ خام مال پوری قوت سے دستیاب ہے ۔ اس بات کی کیا ضمانت ہے کہ اس خام مال سے کبھی بھی بھارت کے لیے یک عفریت وجود میں نہیں آ سکے گا؟  ہندو شائونزم نے اب اعلانیہ بھارتی سیکولرزم کی جگہ لے لی ہے ۔ یہ شائونزم سماج کو تباہ کر دے گا ۔ بھارت کا معاملہ یہ ہے کہ وہ ہندو ریاست بن چکا ہے لیکن اس کے سماج کی ہیئت ترکیبی ایسی ہے کہ وہ اس تبدیلی کو اگل دے گا ۔ ایک ارب سے زائد آبادی والے ملک کو انتہا پسند ہندو شائونزم کی لاٹھی سے نہیں ہانکا جا سکتا ۔ تیس کروڑ سکھ ، بیس کروڑ سے زائد مسلمان اور چھ کروڑ سے زائد مسیحیوں کے اس ملک کو ہندو شائونزم کی لاٹھی سے ہانکنے کی کوشش بھارتی سماج کے تارپود بکھیر دے گی ۔  پاکستانی قیادت کو معلوم ہونا چاہیے، جنگ کے بغیر بھی بہت کچھ کیا جا سکتا ہے ۔ یہ بار بار امن کا مالا چبنا چھوڑیے، ایٹمی خطرے کی بار بار یاد دہانی کی بھی ضرورت نہیں ۔ یہ سب کو معلوم ہے ۔ سفارتی سطح پر پورے قد کے ساتھ باوقار رویہ اختیار کیجیے ۔ یہ کھیل یہاں نہیں رکے گا ۔ ابھی پانی کا بحران پیدا کیا جائے گا اور بھارت اس پر کام کر رہا ہے۔ ابھی تک اس نے ہمارے دریائوں کا پانی مکمل طور پر نہیں روکا تو اس کی وجہ اس کی ریاستوں میں پانی کے تقسیم کے فارمولے پر موجود مسائل ہیں ۔ یہ مسائل حل ہوتے ہی وہ ہمارا پانی روک دے گا ۔ اپنے کارڈز اپنے ہاتھ میں رکھیے ، اوردشمن کی فالٹ لائنز پر نظر رکھیے ۔ آج وقت سازگار نہیں تو کیا ہوا، وقت تو موسم ہوتا ہے کیا خبر کب بدل جائے۔  ...
##############################
https://web.facebook.com/asif.mahmood.1671/posts/2261606170627825?comment_tracking=%7B%22tn%22%3A%22O%22%7D
غم و غصہ ختم ہوا ہے نہ ابھی بد گمانیاں پوری طرح دور ہوئی ہیں مگر ہاں یہ تحریک انصاف کے رہنما کی نہیں، یہ پاکستان کے وزیر خارجہ کی تقریر تھی. کچھ اور اقدامات بھی اٹھائے گئے ہیں، نیتوں کا حال اللہ جانتا ہے، ناکافی سہی  مگر یہ اقدامات درست سمت میں ہیں.
##############################
https://web.facebook.com/asif.mahmood.1671/posts/2264704776984631?comment_tracking=%7B%22tn%22%3A%22O%22%7D
طعنہ زن دوستوں کو خبر ہو  سارا قصور میرا نہیں تھا ، چاچائے کرکٹ کو بھی "چاو چڑھے" تھے. 😎
##############################
https://web.facebook.com/asif.mahmood.1671/posts/2264603013661474?comment_tracking=%7B%22tn%22%3A%22O%22%7D
دانشور کسے کہتے ہیں؟ آصف محمود  بہت دنوں سے ایک سوال کی دستک سن رہا ہوں ۔ سوال یہ ہے:دانشور کسے کہتے ہیں؟ ہمارے ہاں دانش کے نام پر یاجوج ماجوج کے جو لشکری سرِ شام ٹی وی چینلز پرسماج کو سینگوں پر لے لیتے ہیں یا صبح دم اخبارات کے صفحات پر کالم کی صورت میں دست سوال دراز کرتے پائے جاتے ہیں ، کیا ان کے نام دانشور کی تہمت دھری جا سکتی ہے؟ خیالِ خاطراحباب سے قلم بوجھل ہونے کا احتمال نہ ہوتا تو میں سیدھا سادا سوال کرتا کیا نیم خواندہ ادیب اور صحافی کو دانشور کہا جا سکتا ہے؟  دنیا بھر میں مختلف شعبہ جات کے مختلف ماہرین موجود ہیں ۔ آپ امریکہ اور برطانیہ کی مثال لے لیں ۔ یہاں آپ کو ہر شعبہ کے الگ الگ ماہرین ملیں گے ۔ کوئی مشرق وسطیٰ کے امور پر دسترس رکھتا ہو گا تو کسی کو جنوبی ایشیاء کے معاملات کا ماہر سمجھا جاتا ہو گا ۔ کچھ لوگ انتہا پسندی پر اتھارٹی ہوں گے تو کئی حضرات دہشت گردی کے معاملات پر گہری نظر رکھتے ہوں گے ۔ کسی نے امور خارجہ کی تفہیم میں زندگی گزار دی ہو گی تو کوئی سماج کے داخلی معاملات پر دسترس رکھتا ہو گا ۔ کوئی معیشت کی نزاکتوں کا ماہر ہو گا تو کوئی سماجی ایشوز پر مغز ماری کر رہا ہو گا ۔ یہاں کی یونیورسٹیاں دانش کے مراکز میں تبدیل ہو چکی ہیں جہاں اہلِ دانش متعلقہ شعبوں میں علم و تحقیق میں مصروف ہوتے ہیں ۔ اہلِ دانش نے وہاں اپنے اپنے متعلقہ شعبوں میں عمریں کھپا دی ہیں اور اس طویل ریاضت کے بعد جب یہ پروفیسرز اور ڈاکٹرز رائے دیتے ہیں تو اس رائے میں ایک جہانِ معنی پو شیدہ ہوتا ہے ۔  ان ممالک میں آپ کو مختلف اقسام کے تحقیقی ادارے ملیں گے ۔ کوئی ادارہ دہشت گردی کے خلاف جنگ کے خدوخال پر غور و فکر کر رہا ہوگا ، کسی کے پیش نظر معاشی چیلنجز ہوں گے، کہیں ماہرین اگلے عشرے میں درپیش تزویراتی چیلنجز سے نبٹنے کے لے سر جوڑے بیٹھے ہوں گے تو کہیں اس بات پر غور ہو رہا ہو گا کہ مسلم دنیا میں اپنے لئے مزید امکانات کیسے پیدا کیے جا سکتے ہیں ۔ ان اداروں میں ہونے والی تحقیق سے نہ صرف وہاں کا میڈیا فیض یاب ہوتا ہے بلکہ وہاں کی حکومتیں بھی پالیسی سازی کے لئے ان اہلِ دانش سے رہنمائی حاصل کرتی پائی جاتی ہیں ۔ چنانچہ آپ ان کے ٹی وی چینلز یا اخبارات دیکھ لیں آپ کو متنوع موضوعات پر ایسا ایسا ’’ ایکسپرٹ اوپینین‘‘ ملے گا کہ ایک خوشگوار حیرت ہو گی ۔ مکالمے کی ایک فضا میں وہاں اہل دانش دلائل کے ساتھ ایک دوسرے سے اختلاف کرتے پائے جائیں گے ۔ شاید یہی وجہ ہے کہ ان کے ہاں کرنٹ افیرز کا شعبہ ابھی گلیمرائز نہیں ہوا ۔ اس میں داخل ہونے کے لئے اضافی اور ’ ہم نصابی سر گرمیاں ‘نہیں ، متعلقہ شعبے کی مہارت ہی کافی ہے ۔  لیکن پاکستان میں کیا ہو رہا ہے ۔ یہاں ہر اس آدمی کے ساتھ دانشور کا سابقہ لگ چکا ہے جس نے ایک افسانہ، دو نظمیں اورتین کالم لکھ رکھے ہوں یا دو چار ٹاک شوز میں میزبانی کر چکا ہو، چنانچہ احباب کا تعارف یوں بھی ہوتا ہے’’ معروف ادیب، محقق، کالم نگار ،دانشور ۔ ‘‘بس یوں سمجھئے کہ حبیب جالب کا طنزیہ تخیل ہمارے سماج میں مجسم ہو گیا ہے اور قلم سے ازار بند ڈالتے ڈالتے جس نے دو لکیریں کھینچ دیں یا سکرین پر بیٹھ کر واہی تباہی کہ لی وہ دانشور بن گیا ۔ ہمارے ہاں ’’ایکسپرٹ اوپینین‘‘ کا رواج ہی نہیں ۔ مذہبی مسئلہ ہو، فقہی معاملہ ہو،معاشی نقطہ درپیش ہو،کوئی تزویراتی بحث ہو رہی ہو ۔ ۔ ۔ دنیا کا کوئی بھی موضوع ہو، چند اینکرز اور کالم نگار آپ کو اس پر بلا تکان بولتے نظر آئیں گے ۔ یہی اس ملک میں اب ’ دانشور ‘ ہیں ۔ ان میں سے آپ کو ایسا شاید ہی ملے جو کہے کہ بھائی مجھے اس شعبے کا علم نہیں آپ کسی متعلقہ آدمی سے بات کر لو ۔ ایسا کرنا تو ان کی شان کے خلاف ہے ۔ چنانچہ یہ آپ کو فارن پالیسی بھی بنا کر دیں گے، بجٹ بھی تیار کر کے دیں گے،احتساب کا فارمولا بھی آپ ان سے لیں ، خطے کی تزویراتی کشمکش کا حل ان کی جیب میں پڑا ہے،کرکٹ کے کپتان کو دینے کے لئے بھی ان کے پاس کئی ’ ماہرانہ مشورے‘ موجود ہیں ۔ پہاڑی بکرے جس طرح ہر جھاڑی میں منہ مارتے یہ آپ کو ہر موضوع پر رہنمائی کرتے ملیں گے ۔ پوری جہالت اور سارے خبطِ عظمت کے ساتھ ۔  باقی رہ گئے اہلِ دانش اور متعلقہ شعبوں کے ماہرین، ڈاکٹرز، پروفیسرز وغیرہ تو ان کی کسی کو کیا ضرورت ہے؟ جب رونق میلا لگانے کے لیے شیخ رشید صاحب اپنے علم، تحقیق، مہارت اور تجربے کے ساتھ ٹی وی چینلز کو ہر وقت دستیاب ہوں تو کارپوریٹ میڈیا کو کیا پڑی ہے کسی موضوع پر وہ سنجیدہ علمی گفتگو کرتا پھرے ۔ صاحب کی زنبیل میں دنیا کے ہر موضوع پر رہنمائی موجود ہے ۔ شاید ان کی یہی خوبیاں اور کمالات دیکھتے ہوئے ایک نجی ٹی وی نے انہیں اینکر کی پیش کش کر دی ہے تا کہ ان اہل علم حضرات کی صف میں ایک اور محقق اور سینئر تجزیہ نگار کا اضافہ ہو جائے ۔ ویسے ہمارے سماج میں سینئر تجزیہ نگار ہونے کا تعلق کسی کے علمی مرتبے سے نہیں بلکہ اس اتفاق سے ہے کہ ان کے والد اور والدہ محترمہ دوسروں سے بہت پہلے رشتہ ازدواج میں منسلک ہو گئے تھے ۔ وہی بات جو مرزا غالب نے بچپن میں ایک بوڑھے سے کہی جب گلی میں کھیلتے ہوئے ایک عمر رسیدہ آدمی نے غالب کو ڈانٹا کہ بزرگوں کا حیا کیا کرو ۔ غالب نے مسکرا کر کہا: بڑے میاں بوڑھے ہو گئے ہو بزرگ نہیں ۔ بڑے میاں کی شکایت پر جب گھر میں مرزا کی طلبی ہوئی تو کہنے لگے: میں نے نہیں ،یہ تو شیخ سعدی نے کہا تھا ’بزرگی بہ عقل نہ بہ سال‘ ، میں نے تو صرف دہرایا ہے ۔  ہمارا معاشرہ سنجیدگی اور علمی رویوں سے بہت دور جا رہا ہے ۔ پہلے علماء کرام کا جلیل القدر منصب جب عام مولویوں کے ہاتھ آیا تو لاءوڈ سپیکروں کے ذریعے انہیں نے سماج کو فکری طور پر آلودہ کر دیا ۔ اب ابلاغ کے جدید طریقے ان بقلم خود قسم کے ’ دانشوروں ‘ کے ہاتھ لگے ہیں تو انہوں نے دانش کے نام پر اخبارات میں اور ٹی وی سکرینوں پر جو ’ سر بازار می رقصم‘ شروع کر رکھا ہے ،اس کے تصور سے بسا اوقات متلی ہونے لگتی ہے ۔  طرفہ تماشا یہ کہ حکومتوں کو جب مشاورت اور مکالمے کی ضرورت ہوتی ہے تو وہ بھی انہی کالم نگاروں اور اینکر پرسنوں کو دانشور سمجھ کر مدعو کرتی ہے ۔ اب اگر مشاورت کا علمی معیار یہ ہے تو پالیسیاں کیسی بنیں گی؟ ویسی ہی بنیں گی ناں جیسی اب تک بنتی آئی ہیں ۔ اور ان کے نتیجے میں قوم کا آملیٹ بنتا رہے گا ۔  ہمیں اگر ایک سنجیدہ اور بالغ نظر سماج تشکیل دینا ہے تو ہمیں علمی رویوں کی قدر اور مکالمے کے کلچر کا احیاء کرنا ہو گا ۔ چانکہ اس وقت ابلاغ کا موثر ترین ذریعہ ٹی وی چینلز اور ان کے ٹاک شوز ہیں اس لیے ان شوز کا مزاج بدلنا بہت ضروری ہے ۔ ابھی تک ان شوز میں جو کچھ ہو رہا ہے، ایک نیم خواندہ سماج میں اس سے ایک تماشا ضرور لگ جاتا ہے اور ریٹنگ بڑھ جاتی ہے لیکن علم کی دنیا میں ان رویوں کا کوئی اعتبار نہیں ۔  ہمیں ایسے حقیقی اہلِ علم کو آگے لانے ہو گا جنہوں نے علم و تحقیق میں عمریں گزار دیں اور ان سے رہنمائی لینی ہوگی ۔ بہت تماشا ہو گیا ۔ اب ڈگڈگی بند کیجیے ۔ ہمیں سنجیدہ ،علمی،باوقار اور بامقصد مباحث کی ضرورت ہے ۔ ....(چھ سال پرانا ایک کالم)
##############################
https://web.facebook.com/asif.mahmood.1671/posts/2283759045079204?comment_tracking=%7B%22tn%22%3A%22O%22%7D
کشمیر کے حالات پر جاوید میانداد جذباتی ہوئے تو عمران خان یاد آ گئے. کافی وقت ہو گیا ہے ان دنوں عمران اپنی جماعت کے اکلوتے ایم این اے ہوتے تھے . جناب خورشید ندیم کے ساتھ میں عمران خان کے پارلیمانی لاجز میں قائم دفتر گیا . میری زیادہ دلچسپی کرکٹ میں تھی. ماحول خوشگوار تھا میں نے سوال پر سوال شروع کر دیا. کیا یہ درست ہے وقار یونس فٹ تھا لیکن آپ سے جھگڑا ہوا اور آپ نے اسے ورلڈ کپ کھلانے کی بجائے ان فٹ قرار دے کر واپس بھیج دیا؟ سرفراز نواز کیسا انسان تھا؟ آپ سے اس کی ان بن کی وجہ کیا تھی؟ سلیم ملک اور آپ کے بیچ بانوے کے ورلڈ کپ میں کیا چل رہا تھا. کچھ تناو سا تھا کیا؟ وغیرہ وغیرہ. عمران بھی اس دن موڈ میں تھے، کھلے ڈلے سوالات کا ایسا کھلا ڈلا جواب دیے جا رہے تھے کہ بس...... آخر میں ، میں نے کہا میانداد کیسا بندہ ہے؟ "میانداد" ..... عمران بولے مگر ایک ہی لفظ کہہ کر رک گئے . شاید کچھ کہنا چاہ رہے تھے مگر رک گئے. قدرے تامل کے بعد بولے :  "دیکھیں میانداد میں ایک بہت بڑی خوبی تھی جب پاکستان کی بات آتی تھی وہ ڈٹ جاتا تھا . پاکستان کے لیے جان لڑا دیتا تھا". مجھے یاد ہے میانداد کی اس خوبی کا ذکر عمران نے بڑی وارفتگی سے کیا تھا.  مجے محسوس ہوا کہ میانداد کے بارے میں بھی عمران کافی کچھ کہنا چاہ رہے تھے لیکن میانداد کی اس خوبی کو یاد کر کے عمران چپ ہو گئے.
##############################
https://web.facebook.com/asif.mahmood.1671/posts/2282431668545275?comment_tracking=%7B%22tn%22%3A%22O%22%7D
عمران خان وزیر اعظم ہیں اس اعتبار سے وہ بھی ذمہ دار ہیں لیکن مت بھولیے کہ جس معصوم کو چور بنا کر تشدد سے قتل کیا گیا اس درندگی پر گرفت کی بنیادی ذمہ داری سندھ حکومت کی ہے کیونکہ اٹھارویں ترمیم کے بعد امن عامہ اور پولیس اب صوبائی معاملہ ہے. یہ جو ولی عہد زرداری مصنوعی لہجے میں چبا چبا کر الفاظ کا قیمہ بناتے ہوئے اسلام آباد میں وعظ سناتا ہے اس سے پو چھا جانا چاہیے تمہارے صوبے میں زندہ رہنے کا حق بھٹو ہی کو ہے یا کوئی اور بھی زندہ رہنے کا حق رکھتا ہے؟  اس پارٹی کے بہروپیوں نے اتنے طویل اقتدار کے بعد سندھ کو کیا دیا؟ آپ مانیں نہ  مانیں اس ملک میں جماعتیں دو ہی ہیں. ایک امیروں کی جماعت جو مختلف جماعتوں کے نام پر اپنے اپنے حصے کے بے وقوفوں کا استحصال کرتی ہے. ایک غریبوں کی جماعت جو مختلف جماعتوں کے نام پر اپنے اپنے آقاؤں کی غلامی کرتی ہے.
##############################
https://web.facebook.com/asif.mahmood.1671/posts/2285721054883003?comment_tracking=%7B%22tn%22%3A%22O%22%7D
کشمیر ۔۔۔۔ عربی ادب میں؟ آصف محمود اردو ادب میں فلسطین کا توبہت ذکر ہے سوال یہ ہے کیا عربی ادب میں کشمیر پر لکھی گئی دو سطریں بھی تلاش کی جا سکتی ہیں ؟  انتظار حسین کا افسانہ ’ کانا دجال‘ میں نے بین الاقوامی اسلامی یونیورسٹی کی لائبریری میں بیٹھ کر پڑھا تھا ۔ مسلمانوں کے سرنڈر کی خبر سن کر بوڑھا دیہاتی جب ٹھنڈی سانس لے کر کہتا ہے : ’ جہاں ہمارے حضور ﷺ بلند ہوئے تھے وہاں ہم پست ہو گئے‘‘ تو آنکھیں بھر آتی ہیں ۔ میں اس افسانے کا حسن بیان نقل کرنے سے قاصر ہوں ۔ آپ خود پڑھ کے دیکھ لیجیے انتظار حسین نے کیا شاہکار تخلیق کیا ہے۔ انتظار حسین ہی کا ’ شرم الحرم‘ بھی دل کے تار ہلا دیتا ہے’’ ہم سب عربوں کی مائیں ہم سب کے سوگ میں بیٹھیں کہ ہماری تلواریں کند ہو گئیں اور ہم نے انہیں نیاموں میں ڈال لیا۔ عرب کے بہادر بیٹے میدانوں میں سوتے ہیں ۔ جو مارے گئے وہ اچھے رہے بہ نسبت ان کے جو زندہ رہے اور ذلیل ہوئے ۔ عرب کے بہادر بیٹے بلند و بالا کھجوروں کی مانند زمینوں میں پڑے ہیں ، صحرا کی ہوائوں نے ان پر بین کیے ، گرد کی چادر میں ان کی تدفین ہوئی ، عرب کے سب صحرائوں کی خاک میرے سر میں عرب کی غیرت مر گئی ، کاش میرا سر پانی ہوتا اور میری آنکھیں آنسوئوں کا سوتا ہوتیں کہ تا عمر روتا رہتا ‘‘۔   قدرت اللہ شہاب نے ’ اے بنی اسرائیل ‘ لکھا اور حق ادا کر دیا ۔ ’’ اے بنی اسرائیل ! یاد رکھو ، اس عرب بچی کا سہما دل اور اس کی غمزدہ ماں کی دبی ہوئی آہ تمہارے سر پر کوہ طور سے بھی زیادہ خطرناک پہاڑ کی طرح لٹک رہی ہے، اگرخدا اپنی بات کا سچا ہے تو تم امریکہ اور انگلستان میں دھلے ہوئے سونے اور چاندی کے بچھڑوں کی جس قدر چاہے پوجا کرو لیکن خدا کا جو چکر تمہارے پائوں میں پڑا ہوا ہے اس سے تمہیں نجات نہیں مل سکتی‘‘۔  مظہر الاسلام کا افسانہ ’ زمین کا اغوا‘ بھی دل کا درد ہے : ’’ یہ علاقہ میرا ہے ، یہ زمین میری ہے اور یہ اونٹنی اس قوم کی گواہی دیتی ہے کہ اس نے آج تک اپنے وطن کی سرحدوں سے بغاوت نہیں کی‘‘۔  سمیع آحوجہ نے ’ تتلی کا جنم‘ کیا لکھا ، لہو رلا دیا۔  باپ گھر کے باغیچے میں بیٹی سے اور بیٹی تتلی سے کھیل رہی ہے اور پھر ایک دھماکہ ہوتا ہے۔ ’’ دوڑو دوڑو دریا کی طرف دوڑو میری بیٹی ، ابو میری تتلی؟  ارے پگلی چھوڑ اسے بھاگ ۔  وہ پلٹ کر تتلی کے پیچھے گھر کو بھاگی اور اس کے پیچھے بانہیں پھیلائے اس کی ماں ۔  ابو ابو مگر میری تتلی  اس کے الفاظ ابھی ہونٹوں سے پھوٹے ہی تھے کہ ۔۔۔ ایک اور دھماکہ ۔ گوشت کے چھوٹے بڑے پارچے ، بارود کی بو ، مٹی کے غبار ،اور ملبے کے ڈھیر میں غرق ہو گئے۔میری بچی‘‘۔ اور پھر قرۃ العین حیدر کا ’ یہ غازی یہ تیرے پراسرار بندے‘ ۔ ’’ اے میرے رب میری حفاظت کر ، میری نائو چھوٹی سی ہے اور تیرا سمندر بہت بڑا‘‘۔  مستنصر حسین تارڑ کا سفرنامہ ’ خانہ بدوش‘۔ درد میں ڈوبا کتنا سرد اختتام تھا اس کا ۔ ’’ میں سینکڑوں فلسطینیوں سے مل چکا تھا مگر احمد ایک مختلف انسان تھا ۔وطن اس کے لیے اغواء شدہ بچہ تھا جو جذباتی ہونے سے نہیں مل سکتا تھا ۔ اس کی تلاش میں اس کے نقش نہیں بھولنے تھے اور ایک سرد منصوبہ بندی سے خرکار کیمپ تک پہنچا تھا ۔ وہ بچہ احمد ایسے لوگوں کا انتظار کر رہا ہے‘‘۔  اردو شاعری میں فلسطین کا ایک پورا جہاں آباد ہے۔ اقبال ؒ کی نہ صرف نثر بلکہ شاعری میں بھی یہ درد نمایاں ہے۔ اپنی نظم ’ فلسطینی عرب سے ‘ میں اقبال نے کہا تھا : فرنگ کی رگِ جاں پنجہ یہود میں ہے۔ فیض احمد فیض نے ’ سر وادی سینا ‘ میں لکھا : یہیں سے اٹھے گا روز محشر ، یہیں پہ روزِ حساب ہو گا ۔’ لاخوف علیھم ‘ اور ’ کربلائے لبنان ‘ فیض احمد فیض کے اسی درد اور کرب کا اظہار ہیں ۔  اسرائیل کے ہاتھوں مصر کی شکست پر احمد ندیم نے ’ روشنی کی تلاش ‘ میں سوال اٹھایا : اب کہاں جائو گے ، اے دیدہ ورو۔ فلسطینی مجاہدین کا قتل عام ہوا تو ’ اردن‘ کے عنوان سے لکھی نظم میں احمد ندیم قاسمی نے کیا نوحہ لکھا:  ’’ہم سب لہو کے اس دشت میں کھڑے سوچتے ہیں  جو ہاتھ ہم پہ اٹھے  ہمارے ہی ہاتھ تھے  مگر ان میں کس کے خنجر تھے‘‘  ابنِ انشاء کی ’ دیوارِ گریہ ‘ کا تو جواب نہیں ۔ سب کچھ ہی اس نظم میں کہہ دیا گیا ہے۔ منظور عارف کی نظم ’ آئینے کے داغ ‘ میں بیان ہوا وہ کرب : اتنا ٹھنڈا کبھی صحرا تو نہ تھا ۔ منظور عارف ہی کی نظم ’ قبلہ اول‘ کا وہ اختتام :  آتش بازو!  کوئی عقیدہ اور نظریہ  آگ میں کیسے جل سکتا ہے  یہ تو اس میں کندن بن کر اور دمکنے لگتا ہے۔ حبیب جالب کی ’ الفتح کے جوانو‘۔ احمد فراز کی ’ بیروت‘ سے ٹپکتا وہ درد کہ ’’ حرم سراوں میں خوش مقدر شیوخ چپ ، بادشاہ چپ ہیں ‘‘۔ ضمیر جعفری کی ـ’ لیلی خالد‘، شہزاد احمد کی ’ حسین کا سبق‘ کہ ہم کو تو مسجد اقصی بھی ہے قرآں کا ورق ۔ محمود شام کی ’ بنت اقصی‘ ، رئیس امروہی کی ’ فدیہ ‘ ، زاہد ملک کی ’ امڈے سیلاب ذرا ٹھہر!‘، فیروز شاہ کی ’ کامران لہو کی بشارتیں‘، بلقیس محمود کی ’ پکار‘، سلطان رشک کی ’ ضربِ کاری‘، حسن عباس رضا کی ’ ابھی علم پھڑ پھڑ ا رہے ہیں‘، احمد شمیم کا ’ موت سے پہلے نوحہ‘۔۔۔ شدتِ غم میں محبتوں کی ایک مالا ہی تو پرودی گئی ہے۔  اس سارے پس منظر کا حاصل مگر ایک ہی سوال ہے : اردو ادب میں فلسطین کا توبہت ذکر ہے، کیا عربی ادب میں کشمیر پر لکھی گئی دو سطریں بھی تلاش کی جا سکتی ہیں؟ جب اس کا جواب تلاش کر لیا جائے تو پھر ایک اور سوال بھی میری ہتھیلی پر رکھا ہے۔ خود اردو ادب میں کشمیر کا کتنا ذکر ہے؟ ایک المیہ ہمارے عہد میں رونما ہوا ہے اور اب اس سے قطرہ قطرہ لہو ٹپک رہا ہے ، کیا ہم جان سکتے ہیں کہ ہمارے ادیبوں اور شاعروں نے اس پر کیا لکھا ؟ تاریخ انسانی کی غیر معمولی مزاحمت تو جاری ہے ، اس عہد کا مزاحمتی ادب کہاں ہے؟  ....
##############################
https://web.facebook.com/asif.mahmood.1671/posts/2289610597827382?comment_tracking=%7B%22tn%22%3A%22O%22%7D
کشمیر ۔۔۔۔۔ انٹر نیشنل لاء کیا کہتا ہے؟ آصف محمود ’مطالعہ پاکستان‘ کی پھبتی کس کر پاکستان کے قومی بیانیے کوبے توقیر کرنے کی کوشش کرنے والے سورمائوں نے اب کشمیر پر پڑائو ڈال لیا ہے ۔ قوم کو باور کرایا جا رہا ہے کہ کشمیر پر اقوام متحدہ کی قراردادوں کا حوالہ دینے کی کوئی ضرورت نہیں کیونکہ وہ صرف حق خود ارادیت کی بات نہیں کر رہیں بلکہ وہ بھی کہہ رہی ہیں کہ پہلے پاکستان آزاد کشمیر سے فوجیں ہٹائے ، اس کے بعد استصواب رائے ہو گا اور اس استصواب رائے تک بھارت کی فوج کشمیر میں موجود رہے گی ۔ اس کے بعد یہ حضرات فوری طور پر ایک نتیجہ نکال کر قوم کے سامنے لہرا دیتے ہیں کہ پاکستان نے جب فوجیں ہی نہیں نکالیں تو استصواب رائے کیسا ؟ ساتھ ہی تمسخرانہ انداز سے پوچھا جاتا ہے کہ بتائیے اے اہل وطن کیا آپ آزاد کشمیر سے فوج نکالنے کو تیار ہیں ۔  غزل کسی ایک مصرعے کو پڑھ کر سمجھ میں نہیں آتی ، اسے مطلع سے مقطع تک پڑھنا چاہیے ۔ بلاشبہ 13 اگست 1948 ء کی قرارداد میں کہا گیا تھا کہ پہلے پاکستان اپنی فوجیں نکالے گا لیکن مت بھولیے کہ 14 مارچ 1950 ء کو اسی سلامتی کونسل نے قرارداد پاس کی تھی کہ اب دونوں ملک بیک وقت فوجوں کا انخلاء شروع کریں گے۔ اس دوران کیا ہوا ، آئیے ذرا پوری تصویر دیکھتے ہیں۔  13 اگست 1948 ء کی قرارداد میں کہا گیا کہ جب پاکستان اپنی فوج اور قبائلیوں کو نکال لے گا تو یہاں کا انتظام لوکل اتھارٹیز سنبھالیں گی اور کمیشن ان کو سپروائز کرے گا ۔ لیکن یہ نہیں کہا گیا کہ بھارت کو یہاں ساری فوج رکھنے کی اجازت ہو گی ۔ بلکہ قرار پایا کہ اس کے بعد بھارت بھی اپنی فوج کا بڑا حصہ "Bulk of its forces" یہاں سے نکال لے گا اور اسے صرف اتنے فوجی رکھنے کی اجازت ہو گی جو امن عامہ برقرار رکھنے کے لیے لوکل اتھارٹیز کی مدد کے لیے ضروری ہوں ۔  جب اقوام متحدہ کے کمیشن نے دونوں ممالک سے قرارداد پر عملدرآمد کے لیے پلان مانگا تو بھارت نے دو مزید مطالبات کر دیے۔ ایک یہ کہ اسے سیز فائر لائن کی خلاف ورزی کرتے ہوئے شمال اور شمال مغرب کے علاقوں پر کنٹرول دیا جائے اور دوسرا یہ کہ آزاد کشمیر میں پہلے سے قائم اداروں کو نہ صرف مکمل غیر مسلح کر دیا جائے بلکہ ان اداروں کو ہی ختم کر دیا جائے۔ یہ پاکستان کی جانب سے عائد کردہ الزام نہیں بلکہ اس بات کا اعتراف جوزف کاربل نے اپنی کتاب ’ ڈینجر ان کشمیر ‘ کے صفحہ 157 پر کیا ہے۔ کیا آپ جانتے ہیں جوزف کاربل کون تھے؟ ان کا تعلق چیکو سلواکیا سے تھا اور یہ اقوام متحدہ کے کمیشن کے چیئر مین تھے اور کمیشن میں ان کی شمولیت بھارتی نمائندے کے طور پر ہوئی تھی ۔ جوزف کاربل نے اعتراف کیا کہ بھارتی موقف اقوام متحدہ کی قرارداد سے تجاوز کر رہا تھا ۔  پاکستان نے آزاد کشمیر سے فوج نکالنے پر رضامندی ظاہر کرتے ہوئے کہا کہ قرارداد کے مطابق  بھارت  جو ضروری فوج کشمیر میں رکھے گا اس کی تعداد اورتعیناتی کا مقام اقوام متحدہ کمیشن کو پیش کیا جائے۔ بھارت نے اس سے بھی انکار کر دیا ۔  آگے چلیے۔ اس پر کمیشن نے امریکی صدر ٹرومین اور برطانوی وزیر اعظم کلیمنٹ ایٹلی کی تجویز پر کہا کہ دونوں ممالک اپنا موقف پیش کر دیں جو ایک آربٹریٹر کے سامنے رکھا جائے اور وہ فیصلہ کر دے ۔ اقوام متحدہ کی اپنی دستاویزات گواہ ہیں پاکستان نے یہ تجویز بھی قبول کر لی لیکن بھارت نے اسے بھی رد کر دیا ۔ بھارت کے اپنے نمائندے نے اعتراف کیا کہ اقوام متحدہ کی اس قرارداد پر بھارت کی وجہ سے عمل نہ ہو سکا۔ ان کے الفاظ تھے : "a lack of goodwill on part of India"  معاملے کے حل کے لیے سلامتی کونسل نے سلامتی کونسل ہی کے صدر مک ناٹن پر مشتمل ایک یک رکنی کمیشن بنایا ۔ اس کمیشن نے کہا کہ اب دونوں ممالک بیک وقت اپنی فوجیں نکالتے جائیں گے تا کہ کسی کو کوئی خطرہ نہ رہے۔ پاکستان نے یہ تجویز بھی قبول کر لی ۔ بھارت نے اس تجویز کو بھی رد کر دیا . یہاں دل چسپ بات یہ ہے کہ اس تجویز کو سلامتی کونسل 14 مارچ 1950 ء کو ایک قرارداد کی شکل میں منظور کر لیا ۔ گویا اب اقوام متحدہ کی قرارداد یہ کہہ رہی ہے کہ دونوں ممالک بیک وقت فوجیں نکالنا شروع کریں گے۔  اقوام متحدہ نے اوون ڈکسن کو جو آسٹریلیا کے چیف جسٹس رہے اپنا نمائندہ بنا کر بھیجا ۔ انہوں نے فوج کے انخلاء کی بہت سی تجاویز دیں ۔ پاکستان نے سب مان لیں ، بھارتی وزیر اعظم نے ایک بھی نہ مانی ۔ 1951 ء میں بھارت نے کہا ہمیں خطرہ ہے اس لیے ہم فوج نہیں نکالیں گے۔ آسٹریلیا کے وزیر اعظم گورڈن منزیزنے مشترکہ فوج کی تجویز دی بھارت نے رد کر دی ۔ انہوں نے اقوام متحدہ کی نگرانی میں مقامی فورس بنانے کی بات کی بھارت نے اسے بھی رد کر دیا ۔ انہوں نے کہا ہم کامن ویلتھ کی فوج بھیج دیتے ہیں، بھارت نے یہ تجویز بھی رد کر دی ۔ معاملہ ایک بار سلامتی کونسل چلا گیا۔ 30 مارچ 1951 ء کو سلامتی کونسل نے امریکی سینیٹر فرینک پی گراہم کو نیا نمائندہ مقرر کر کے کہا کہ تین ماہ میں فوج کشمیر سے نکالی جائے اور پاکستان اور بھارت اس پر متفق نہ ہو سکیں تو عالمی عدالت انصاف سے فیصلہ کرا لیا جائے۔ فرینک صاحب نے چھ تجاویز دیں بھارت نے تمام تجاویز رد کر دیں ۔  خانہ پری کے لیے بھارت نے کہا وہ تو مقبوضہ کشمیر میں اکیس ہزار فوجی رکھے گا جب کہ پاکستان آزاد کشمیر سے اپنی فوج نکال لے ، وہاں صرف چار ہزار مقامی اہلکار ہوں ، ان میں سے بھی دو ہزار عام لوگ ہوں ، ان کا آزاد کشمیر حکومت سے کوئی تعلق نہ ہو ۔ ان میں سے بھی آدھے غیر مسلح ہوں ۔ گراہم نے اس میں کچھ ردو بدل کیا، پاکستان نے کہا یہ ہے تو غلط لیکن ہم اس پر بھی راضی ہیں ، بعد میں بھارت اس سے بھی مکر گیا ۔  سلامتی کونسل کے صدر نے ایک بار پھر تجویز دی کہ ’’ آربٹریشن ‘‘ کروا لیتے ہیں تا کہ معلوم ہو انخلاء کے معاملے میں کون سا ملک تعاون نہیں کر رہا ۔ پاکستان اس پر بھی راضی ہو گیا ، بھارت نے یہ تجویز بھی ردکر دی ۔  اب آپ بتائیے کون سچا کون جھوٹا؟  .....
##############################
https://web.facebook.com/asif.mahmood.1671/posts/2286144841507291?comment_tracking=%7B%22tn%22%3A%22O%22%7D
عمران خان کے کام دیکھیے ، ان کے ماضی کے خطبے ، ارشادات اور اقوال زریں سنیے اور پھر جان ایلیا کو یاد کیجیے:  محبت بری  ہے. ، بری ہے محبت کہے جا رہے ہیں ، کیے جا رہے ہیں
##############################
https://web.facebook.com/asif.mahmood.1671/posts/2313023738819401
کشمیر کا مقتل اور یہ ’’ ملنگ لوگ‘‘ آصف محمود کشمیر میں کرفیو کا عذاب اترا ہوا ہے اور آسام میں 19 لاکھ مسلمانوں کو شہریت سے محروم کر دیا گیاہے۔ سوال یہ ہے روشن خیالی کے وہ’ ملنگ لوگـ‘ کہاں ہیں ، رعونت کے تکیے پر حقارت کی بھنگ پی کر جو دھمالیں ڈالا کرتے تھے : صاحب ہم کسی دین کے پیروکار نہیں ، ہمارا مذہب تو انسانیت ہے ۔ مردودانِ حرم کہیں مزید سیکولر تو نہیں ہو گئے کہ اپنے اختیاری مذہب سے بھی بے زار ہو گئے ہوں؟ داغ دہلوی نے کہا تھا: روز معشوق نیا ، روز ملاقات نئی ۔  قومی بیانیے سے لاتعلقی اور اس کا تمسخر اڑانا ان حضرات کا شیوہ ہے اوریہ عارضہ انہیں میراث میں آیا ہے ۔ اپنی ہی آگ میں جل مرنے کی رسم اس قبیلے میں ابتداء سے ہے ۔ قیام پاکستان کے بعد ، اس وقت جب اقوام متحدہ میں کشمیریوں کے حق خود ارادیت کے لیے قرارداد پاس کی جا چکی تھی ، ترقی پسند ادیبوں کی ایک کانفرنس ہوئی ۔ کچھ لوگوں نے چاہا کہ استصوابِ رائے کے حق میں اس کانفرنس میں ایک قرارداد منظور کر لی جائے۔ کیا آپ کو معلوم ہے اس کاوش کا انجام کیا ہوا ؟ منظور ہونا تو بعد کی بات تھی ، ’ ترقی پسند ‘ ادیبوں کے خبث با طن اور مزاج کی انتہا پسندی کا عالم یہ تھا کہ انہوں نے اس قرارداد کو پیش کرنے کی اجازت بھی نہ دی ۔ یہی وہ پس منظر تھا کہ ایم ڈی تاثیر کو سوال اٹھانا پڑا : کشمیر کے معاملے میں ادیبوں کا آخر موقف کیا ہے؟   یہ ادیب لوگ (اسے کپلنگ کے ’ بندر لوگ‘ سے کوئی نسبت نہیں) نفرت ، بغض اور جنون سے بھرے ہوئے تھے۔ ان کے خیال میں پاکستان ، پاکستانیت ، اسلام اور کشمیر کی بات کرنا ااٗوٹ آف فیشن تھا اور اس سے ان کی روشن خیالی متاثر ہوتی تھی ۔ ابھی ضیاء الحق نہیں آئے تھے اور ’ ادیب لوگ‘ اپنی ہی آگ میں جلنا شروع ہو چکے تھے۔ قیام پاکستان کے تناظر میں احمد ندیم قاسمی نے کہا : پھر بھیانک تیرگی میں آ گئے ، ہم گجر بجنے سے دھوکا کھا گئے ۔ عبد اللہ ملک فرمانے لگے ’’یہ آزادی نہیں ہے۔ یہ تو پاکستان اور ہندوستان میں ایک طبقے کو ہم عوام کو لوٹنے کی آزادی ملی ہے‘‘۔ یہ الگ بات کہ عمر کے آخری دور میں عبد اللہ ملک کو جائے امان کسی روشن خیال کے ہاں نہیں بلکہ نظریہ پاکستان کے علمبردار اخبار کے صفحات میں ملی ۔ ظہیر کاشمیری نے تو حد ہی کر دی، فرمایا: ــ’’ سرزمین ِ وطن سے وفاداری زمانہ جہالت کی یاد گار ہے‘‘۔ گویا ’ ادیب لوگ ‘ اپنے لبِ خوش رنگ کی مدہوشیوں میں ایک فقرے میں روشن خیالی کی ساری شرح بیان کر گئے۔  ہم یہ سب بھلا کر آگے بڑھنا چاہتے ہیں ۔ نگہت مے پر غش کھانے والے جس ستم ظریف کے بالوں میں سفیدی آئی ہم نے اسے صوفیِ شہر لکھا لیکن اس قافلہ کم نصیباں کا معاملہ یہ ہے کہ شام سے ہے صبح بد اور صبح سے ہے شام بد ۔ مذہب اور پاکستان کا نام آتے ہی یہ لوگ بدو کے اونٹ کی طرح رسی تڑا کر بھاگ جاتے ہیں اور جہاں چھائوں ملے اور پیٹ بھرنے کا سامان ہو وہاں جگالی کرنے بیٹھ جاتے ہیں ۔ حسن عسکری نے شاید اسی پس منظر میں ایک ترقی پسند ادیب پر بین السطور گرہ لگائی کہ وہ ’  اورینٹ کیفے میں کائونٹر کی طرف منہ کر کے بیٹھتے ہیں ۔ بعد میں حالات نے ثابت کیا کہ یہ لوگ جہاں بھی بیٹھتے ہیں ان کا منہ کسی ’ کائونٹر‘ ہی کی طرف ہوتا ہے۔  اردو ادب میں فلسطین پر کافی کچھ لکھا گیا لیکن اردو ادب میں کشمیر پر کتنا لکھا گیا؟اکثریت گونگے شیطان کی طرح خاموش رہی ۔ فیض اور فراز نے لکھا مگر برائے وزنِ بیت ۔ کھینچ تان کے ثابت کرتا پڑتا ہے کہ یہ سطریں کشمیر کے لیے لکھی گئیں۔ جو وارفتگی فسلطین کے لیے تھی وہ کشمیر کے لیے کیوں نہیں ؟ شاید اس وارفتگی کی وجہ بھی فلسطین نہیں بلکہ سوشلزم اور کمیونزم تھا ۔  ان کے ہاں چی گویرا کے لیے دادو تحسین کے دفتر کھلے پڑے ہیں لیکن کیا مجال کبھی ان کے منہ سے سید علی گیلانی کے لیے غلطی سے بھی کوئی حرف تحسین ادا ہوا ہو ۔ انہیں چی گویرا کی داڑھی کے بالوں سے انقلاب ٹپکتا نظر آتا ہے لیکن علی گیلانی کے چہرے کی جھریوں سے جھانکتی عزیمت انہیں نظر نہیں آتی ۔ یہ بھگت سنگھ کی مدح میں دیوان لکھ ماریں گے لیکن برہان وانی کا ذکر آتے ہی یہ گونگے شیطان بصارت اور سماعت سے بھی محروم ہو جائیں گے۔ قصور ان کا نہیں ہے۔ یہ سیاہ بختی انہیں میراث میں آئی ہے۔  انتہا پسندی کا آزار کیا ہوتا ہے ، یہ تو ہم اپنی آنکھوں سے دیکھ چکے۔ لیکن یہ دلچسپ حقیقت بہت سوں کی نظروں سے اوجھل رہی ہو گی کہ فکر کی دنیا میں انتہا پسندی کا نقش اول یہی قبیلہ ہے ۔ جب یہ وشن خیالی کے آزار میں ریاست سے محبت کو جہالت کی یاد گار قرار دے رہے تھے انہی دنوں کچھ ادیبوں نے ان سے اختلاف کیا ۔ سلیم احمد نے پاکستانی ادب کی بات کی اور کہا مغربی تہذیب ہماری جڑوں میں بیٹھ رہی ہے اور ایسا لگتا ہے ہماری اندرونی مزاحمت ختم ہو کر رہ گئی ہے۔ اس یلغار سے بچنے کے لیے پاکستانی ادب ضروری ہے۔ اس پر برنگ شعلہ یہ بھڑک اٹھے ۔انہوں نے ہر’ غیر ترقی پسند ‘ ادیب کی تحریر اپنے گروہ کے رسائل و جرائد میں چھاپنے پر پابندی عائد کر دی بلکہ انہوں نے اپنے وہ مضامین بھی واپس منگوا لیے جو ’ رجعت پسند ‘ اور ’ جاہل‘ ادیبوں کے رسائل اور جرائد کو چھپنے کے لے بھجوائے جا چکے تھے۔ مجھے علم نہیں ، کیا معلوم یہی وہ پس منظر ہو جس میں سلیم احمد کو کہنا پڑا : آزادی رائے کو بھونکنے دو۔  فرض کریں ، یہ آسام نہیں کابل ہوتا، یہ کرفیو وادی کشمیر میں نہیں کسی مسلمان ملک میں لگا ہوتا، محصورین اور مقتولین مسلمانوں کی بجائے کسی اور مذہب کے ماننے والے ہوتے اس صورت میں یہ ‘ ملنگ لوگ‘ انسانیت کی ایسی دھمال ڈالتے کہ دھرتی ہلا دیتے۔ ان کے نزدیک ظلم کی تعریف پر پورا اترنے کے لیے لازم ہے کہ مظلوم اور مقتول کا اسلام سے کوئی تعلق نہ ہو ۔ مقتول اور مظلوم اگر مسلمان ہے تو حقوق انسانی کے یہ روشن خیال علمبردار گونگے اور بہرے شیطان بن جاتے ہیں ۔ یہ کائونٹر کی طرف منہ کر لیتے ہیں۔  .
##############################
https://web.facebook.com/asif.mahmood.1671/posts/2311954862259622
کیا جنرل گریسی نے قائد اعظم کا حکم ماننے سے انکار کر دیا تھا؟ آصف محمود  یہ بات اب قومی یادداشت کا حصہ بن چکی ہے کہ قائد اعظم نے جنرل گریسی کو کشمیر پر حملے کا حکم دیا مگر جنرل گریسی نے انکار کر دیا ۔ سوال یہ ہے کہ اس کہانی میں کتنی صداقت ہے؟ آئیے جنرل گریسی کا موقف جانتے ہیں ۔  جنرل گریسی کا یہ خط جنرل کے ایم عارف نے اپنی کتاب  Estranged Neighbours — India-Pakistan 1947-2010  میں نقل کیا ہے ۔ گریسی لکھتے ہیں :  ’’جس دن مہاراجہ نے بھارت سے الحاق کیا اس شام مجھے لاہور سے سر فرانسس موڈی کے ملٹری سیکرٹری کا فون آیا کہ گورنر جنرل چاہتے ہیں آپ فوج کو کشمیر میں داخل کر دیں ۔ میں نے کہا اسے کہا کہ تم نشے میں ہو اور لازمی طور پر ان سے یہ ہدایات تحریری طور پر لکھواءو یا پھر یہ ہدایات وہ خود مجھے فون پر دیں ‘‘ ۔  اگلے ہی دن جنرل گریسی لاہور جا کر قائد اعظم سے ملے اور ان کے ساتھ پاکستان اور بھارت میں افواج کے سپریم کمانڈر فیلڈ مارشل Claude Auchinleck بھی موجود تھے ۔ جنرل گریسی کہتے ہیں کہ انہوں نے صورت حال پر قائد اعظم کو بریف کیا ۔ جنرل گریسی کے الفاظ میں انہوں نے قائد اعظم کو بتایا کہ:  while Waziristan was still garrisoned, the Punjab frontier force was still in being and the Air Force almost entirely officered by British officers and all the functionaries are British or Indians. “… We had only part of 7th Division in Pindi of which signals were Sikh, and the Pakistan battalion available was dispersed to deal with refugees. The two Indian battalions, the 2/3 Gurkha and Madras battalion were to go to India. Lahore was garrisoned almost entirely by Gurkha and Garhwali battalions and many units of the Pak Army were commanded by Indians and British Cos. There were many Indian officers in key positions in offices, ordnance and RASC depots. “... There was not a Muslim single unit in the old Indian Army. Many Pak companies/detachments were still scattered as widely as Burma, Malaya, and Benghazi, etc.” جنرل گریسی کا دعوی ہے کہ اس بریفنگ کے بعد قائد اعظم پر صورت حال واضح ہو گئی اور انہوں نے اپنی پہلی ہدایات منسوخ کر دیں ۔
##############################
https://web.facebook.com/asif.mahmood.1671/posts/2315920151863093
بندر بانٹ کے لیے لائے گئے مشکوک صدارتی فرمانوں سےمعیشت ٹھیک نہیں ہوتی. معیشت شفاف پالیسیوں سے بہتر ہوتی ہے. تماشا دیکھیے حکومت آرڈی ننس واپس لے رہی ہے اس کے حصے کے نیم معاشی ماہرین مرحوم آرڈی ننس کے فضائل بیان کر کے ٹھنڈی آہیں بھر رہے ہیں کہ آہ آرڈی ننس تو نسخہ کیمیا تھا اب جانے معیشت کا کیا ہو. معاشی ٹائیگرز سے کوئی پوچھے معاملہ اگر اتنا ہی شفاف تھا تو حکومت عوام کے سامنے جرات سے اس کا دفاع کرتی. اسے واپس کیوں لے لیا؟
##############################
https://web.facebook.com/asif.mahmood.1671/posts/2315605165227925
اربوں روپے سرمایہ داروں کو معاف کرنے کا آرڈیننس واپس لے لیا گیا ہے. تحریک انصاف کے حصے کے متعصب بے وقوفوں کے علاوہ جو اس فیصلے کا بھی دفاع کرتے رہے سب کو مبارک. اور مبارک کی اس فہرست میں سب سے اوپر برادرم سہیل اقبال بھٹی کا نام آتا ہے جنہوں نے چند ماہ قبل یہ انکشاف کیا کہ یہ واردات ڈالی جا رہی ہے. میں نے اس خبر کو اپنی تحریر میں شیر کیا تو اس پر جملے کسے گئے لیکن مجھے سہیل اقبال بھٹی کی خبر پر یقین تھا. چنانچہ وہی ہوا اور جب وہ ہو گیا تو وہ لوگ جو کل تک اس خبر کو جھوٹ کہہ کر تمسخر اڑا رہے تھے انہوں نے اس فیصلے میں سے حکمت و دانائی برآمد کر لی. اور اب "حکمت و دانائی" پر مبنی یہ فیصلہ واپس لے لیا گیا ہے.
##############################
https://web.facebook.com/asif.mahmood.1671/posts/2319270578194717
مہاراجہ کا بھارت سے الحاق ۔۔۔۔انٹر نیشنل لاء کیا کہتا ہے؟ آصف محمود مہاراجہ کے بھارت سے الحاق کی قانونی حیثیت کیا ہے؟ اس ضمن میں دو نکتے بنیادی اہمیت رکھتے ہیں ۔ اول : کیا مہاراجہ کی الحاق کرتے وقت یہ حیثیت تھی کہ وہ ریاست کی نمائندگی کرتے ہوئے کسی ریاست سے معاملہ کرتا ؟ دوم : الحاق کے بعد کیا کشمیریوں کا حق خود ارادیت ساقط ہو چکا ہے اور کشمیر بھارت کا حصہ بن چکا ہے؟  پندرہ اگست 1947 کو مہاراجہ نے پاکستان کے ساتھ ’ سٹینڈ سٹل‘ ایگریمنٹ کیا ۔ دل چسپ بات یہ ہے کہ گیارہ اگست 1947 کو مہاراجہ نے اپنے وزیر اعظم رام چندرا کاک کو معزول کر کے نظر بند کردیا ۔ یہی نہیں بلکہ اس نے اپنے آرمی چیف ، چیف سیکرٹری اور پولیس کے سربراہ کو بھی برطرف کر دیااور ان کی جگہ اپنے خاندان کے لوگ لا کر بٹھا دیے ۔ ایسا کیوں ہوا ؟ یہ ایک طویل کہانی ہے جس کا خلاصہ یہ ہے کہ رام چندرا کاک بھارتی قیادت کی نظر میں مشکوک تھا اور اس کے بارے میں یہ تاثر تھا کہ اس کی اول ترجیح خود مختار کشمیر ہے اور یہ ممکن نہ ہوا تو یہ پاکستان کے ساتھ الحاق کو ترجیح دے گا ۔’ آتش چنار‘ کے مطالعہ سے معلوم ہوتا ہے کہ شیخ عبداللہ بھی رام چندرا کاک کو ’ پاکستانی ایجنٹ‘ سمجھتا تھا۔اب جب وزیر اعظم کے ساتھ چیف سیکرٹری ، آرمی چیف اور پولیس سربراہ بھی برطرف ہو گئے تو گویا وہ بھی کسی درجے میں ’ پاکستانی ایجنٹ‘ قرار پائے۔  گویانصف حکومت تو ٹھہری ’ پاکستانی ایجنٹ‘ ، (لیکن یہ بہر حال ان کا ایک انتظامی فیصلہ تھا ، بعد میں تو صورت حال کی نوعیت ہی بدل گئی) اب آگے چلیے۔ مہاراجہ کے خلاف ایک خانہ جنگی کی کیفیت تھی ۔ مسلمانوں کا قتل عام ہوا اور پونچھ سے جہاں ستر ہزار سابق فوجی موجود تھے بغاوت شروع ہو گئی ۔ چند ہی دنوں میں عالم یہ تھا کہ پونچھ شہر کو چھوڑ کر سارا صوبہ مجاہدین کے قبضے میں تھا ۔ مہاراجہ نے بھارت کے ساتھ نام نہاد الحاق 26 اکتوبر کو کیا جب ریاست پر اس کی عملداری ختم ہو چکی تھی ۔ سردار ابراہیم خان نے تو اس سے بہت پہلے 19 جولائی کو جنرل اسمبلی کے اجلاس میں الحاق پاکستان کی قرارداد پاس کر دی تھی ۔ یاد رہے کہ یہ کوئی خفیہ اجلاس نہ تھا یہ علی الاعلان سردار ابراہیم کے گھر میں منعقد ہوا تھا ۔ مہاراجہ نے اس قرارداد کو تسلیم کرنے سے انکار کر دیا اور باغیوں نے مہاراجہ کی فوج کا صفایا کر کے 24 اکتوبر کو ریاست آزاد کشمیر کے قیام کا اعلان کر دیا تھا ۔ یاد رہے کہ خود اقوام متحدہ کی جنرل اسمبلی نے سردار ابراہیم کو بطور صدر آزاد کشمیر مدعو کیا تھا اور یہ وہاں گئے تھے۔  میر پور ، کوٹلی اورگلگت پونچھ کا سارا صوبہ سردار ابراہیم کے قبضے میں تھا ۔گلگت ایجنسی میں کامیاب بغاوت ہو چکی تھی ۔ پٹیالہ سے منگوائے دستوں کے باوجود مہاراجہ صاحب کی عملداری جموں اور لداخ تک سمٹ چکی تھی ۔ مہاراجہ کو خوف کے عالم میں سری نگر چھوڑنا پڑا اور بھاگ کر جموں چلا گیا ۔ وی پی مینن اپنی کتاب ’ دی سٹوری آف دی انٹگریشن آف دی انڈین سٹیٹس ‘ میں لکھتے ہیں کہ مہاراجہ کے اعصاب چٹخ گئے تھے اور میں نے اسے مشورہ دیا کہ اپنے خاندان اور قیمتی اشیاء کو لے کر یہاں سے فوری طور پر نکل جائو ۔ مہاراجہ اپنی ساری کاریں بھی ساتھ لے گیا اور پیچھے صرف ایک جیپ رہ گئی ۔ وی پی مینن کی گواہی ہے کہ خوفزدہ مہاراجہ جب بھاگ رہا تھا تو ریاستی فوج کا کہیں وجود نہ تھا۔ اس کے خلاف ایک کامیاب بغاوت ہو چکی تھی ۔ مہاراجہ سری نگر سے فرار ہو چکا تھا ۔ اس نے بھارت سے فوجی مدد طلب کی ۔ اس کے الفاظ تھے: اگر میری ریاست کو بچانا ہے تو فوری طور پربھارت سے سری نگر فوجی امداد بھیجی جائے۔ بھارت نے جواب میں شرط عائد کر دی کہ پہلے الحاق کرو  پھر فوجی مدد بھیجیں گے۔ چنانچہ مہاراجہ نے بھارت سے الحاق کر دیا ۔ بعض لوگ اس صورت حال کا ذمہ دار پاکستان کو قرار دیتے ہیں انہیں معلوم ہونا چاہیے کہ شیخ عبد اللہ جیسے آدمی نے بھی دلی میں پریس کانفرنس کرتے ہوئے 21 اکتوبر کو اس بات کا اعتراف کیا کہ ساری خرابی مہاراجہ کے غلط فیصلوں کی وجہ سے ہوئی اور وہی اس کا ذمہ دار ہے۔  اس سارے پس منظر سے آگہی کے بعد اب آئیے اس سوال کی جانب کہ کیا مہاراجہ قانونی طور پر الحاق کرنے کی پوزیشن میں تھا ؟ ایک حکومت کب تک ایک ریاست کی نمائندگی کرتے ہوئے ریاست کے نام پر کسی بیرونی قوت سے کوئی معاہدہ کر سکتی ہے اور کب اس کا یہ حق ساقط ہو جاتا ہے۔ کیمبرج یونیورسٹی کے انٹر نیشنل لاء کے پروفیسر ڈاکٹر اوپن ہائیم انٹر نیشنل لاء کا ایک بہت بڑا نام ہے۔ہوگو گریشس کے ساتھ ساتھ بعض حلقوں میں انہیں بھی ’ فادر آف ماڈرن انٹر نیشنل لائ‘ کہا جاتا ہے۔انہوں نے اس کے لیے تین شرائط رکھی ہیں۔  پہلی شرط یہ ہے کہ حکومت کا اپنے علاقوں پر حقیقی کنٹرول ہو۔ سامنے کی بات ہے کہ مہاراجہ کی حکومت کا اپنے علاقوں پر کوئی کنٹرول نہ تھا ۔ اسے سری نگر سے بھی فرار ہونا پڑا اور اس کی عملداری محض جموں اور لداخ تک محدود ہو کر رہ گئی اور وہاں بھی اسے خطرہ تھا۔ دوسری شرط یہ ہے کہ عوام کی غالب اکثریت میں اس حکومت کے لیے habitual obedience موجود ہو، مہاراجہ کے لیے اب عوام میں اطاعت کے یہ جذبات بھی موجود نہیں تھے ۔ نہ صرف بغاوت ہو چکی تھی بلکہ اس کی حکومت کے متوازی حکومت بنائی جا چکی تھی ۔ آزاد کشمیر حکومت قائم ہو چکی تھی اور سردار ابراہیم اس کے صدر تھے۔  اوپن ہائیم کے مطابق تیسری شرط یہ ہے کہ اس حکومت کے اقتدار میں رہنے کے معقول حد تک امکانات موجود ہوں ۔ مہاراجہ کی حکومت کے اقتدار میں رہنے کا کوئی امکان موجود نہ تھا ۔ یہ وہ حقیقت تھی جس کا اعتراف خود مہاراجہ نے تحریری طور پر کیا کہ ’’ اگر میری ریاست کو بچانا ہے تو فوری طور پربھارت سے سری نگر فوجی امداد بھیجی جائیــ‘‘۔ یعنی اس نے غیر نمائندہ حیثیت سے بھارت سے معاملہ کیا ۔  اب بڑھتے ہیں دوسرے سوال کی جانب کہ کیا الحاق کی اس نامعتبر دستاویز کے بعد کشمیریوں کا حق خود ارادیت ساقط ہو چکا ہے؟ یہ انتہائی اہم سوال ہے۔اس پر انشاء اللہ آئندہ نشست میں بات ہو گی۔ #kashmir .....
##############################
https://web.facebook.com/asif.mahmood.1671/posts/2330611140393994
کشمیر پر مخدوم صاحب کی زبان پھسل گئی. یہ زبان ملتان کی گدی نشینی کے جملہ حقوق محفوظ پر کبھی اپنے بھائی کے حق میں پھسل کے دکھائے.
##############################
https://web.facebook.com/asif.mahmood.1671/posts/2329055817216193
انڈین سٹیٹ آف جموں اینڈ کشمیر یہ ہے ہماری جارحانہ سفارت کاری 😢
##############################
https://web.facebook.com/asif.mahmood.1671/posts/2332578966863878
نواز شریف ڈیل نہیں کریں گے؟ آصف محمود  حیرت ہوئی یہ رائے ونڈ کے میاں محمد نواز شریف صاحب کا ذکر ہو رہا ہے یا اسد الصحرا، عمر مختار کی عزیمت کا بیان ہے ۔ جناب سردار خان نیازی نے سادہ سا ایک سوال پوچھا تھا ، جناب راجہ ظفر الحق نے جواب میں پہلے غزل قصیدہ کی ، پھر رجز کہہ ڈالے ۔ سوال تھا: کیا کوئی ڈیل ہو رہی ہے؟ جواب آیا : جس نواز شریف کو میں جانتا ہوں اور جتنا میں جانتا ہوں ممکن ہی نہیں وہ اپنے موقف سے پیچھے ہٹ جائے اور ڈیل کر لے ۔ راجہ ظفر الحق چاہتے تو اس سوال کے جواب میں مسکرا دیتے کہ دیکھیے صاحب، نہ  پچھلی دفعہ ڈیل کرتے وقت مجھ سے کسی نے پوچھا تھا نہ اس مرتبہ ضروری ہے کہ کوئی مجھے اعتماد میں لے۔ لیکن راجہ صاحب ایک وضع دار آدمی ہیں ۔  انہوں نے پاسِ وضع میں میاں صاحب کی عزیمت کا رجز پڑھ دیا ورنہ یہ بات اب کس سے چھپی ہے کہ مسلم لیگ ن کا چیئر مین بھی اتنا ہی با اختیار ہے جتنا پاکستان کے سب سے بڑے صوبے کا وزیر اعلی ۔  اتفاق دیکھیے عثمان بزدار اگر عمران خان کے وسیم اکرم ہیں تو قبلہ راجہ صاحب بھی ضیاء الحق کے اوپننگ بیٹسمین ہوا کرتے تھے، آج کل چیئر مین مسلم لیگ ن ہیں لیکن ہیں بارہویں کھلاڑی ہی ۔ راجہ صاحب نواز شریف کی محبت کے گرفتارِ تازہ نہیں کہ نئی نئی وارفتگیوں میں مبالغہ کر رہے ہوں ، وہ ایک بزرگ سیاستدان ہیں جو نواز شریف صاحب کے بیانیے ، نظریے اور عزیمت کی ساری حقیقتوں سے خوب آگاہ ہیں ۔ سب کچھ جان کر بھی لوگ بیعانیے کو بیانیہ کہیں اور اس میں سے عزیمت برآمد کر لیں تو میر یاد آتے ہیں:  اس کا منہ دیکھ رہا ہوں ،سو وہی دیکھوں ہوں  نقش کا سا ہے سماں ، میری بھی حیرانی کا  ارشاد ہوا : جتنا میں جانتا ہوں ۔ سوال یہ ہے کہ آپ کتنا جانتے ہیں؟ شاید سب سے زیادہ۔ . عشاق سے چہرا چھپانا ویسے بھی ایک تکلف ہے اور میاں نواز شریف کی سیاست راجہ ظفر الحق کے سامنے یوں رکھی ہے جیسے کسی مردِ دانا کے سامنے اس کی اپنی ہتھیلی ، وہ ساری لکیروں سے آگاہ ہوتا ہے۔ ایک میاں صاحب کو ہم بھی جانتے ہیں ۔ عشروں کی سیاست سے اگر ڈیل نکال دی جائے تو باقی بچتا ہی کیا ہے۔ میاں صاحب کی سیاست کے گوشوارے میں ابن الوقتی اور ضمیر کے نیلام گھر کی میزبانی کے علاوہ ہے کیا بزرگ سیاست دان جس پر فدا ہیں؟ میاں صاحب دولت کے بل پر سیاست میں آئے اور دولت ہی کے بل پر سارے قلعے فتح کرتے چلے گئے۔ ہارس ٹریڈنگ ہی کے وہ بانی نہیں ، یہ روایت بھی ان سے منسوب ہے کہ میں صرف اسی پر اعتماد کرتا ہوں جسے میں خرید چکا ہوں ۔ جس کا ضمیر صاحب کی تجوری میں نہیں رکھا اس پر صاحب نے کبھی اعتبار نہیں کیا۔مزاج شاہاں کی ناتراشیدگی کا یہ عالم ہے کہ بھری محفل میں ایک ایم پی اے نے کہا : میاں صاحب میں آپ کا کتے سے زیادہ وفادار ہوں اور میاں صاحب اس طرز بیاں پر شاد ہو گئے۔ قاضی حسین احمد مرحوم کی گواہی موجود ہے کہ بے نظیر بھٹو کے خلاف عدم اعتماد کے ہنگام میاں صاحب نے کیا کچھ نہیں کیا۔  میاں صاحب ڈیل نہیں کریں گے تو میاں صاحب کیا کریں گے؟غلام محمد قاصر نے کہا تھا :  کروں گا کیا جو محبت میں ہو گیا ناکام  مجھے تو اور کوئی کام بھی نہیں آتا  بازار سیاست میں بھائو تائو نہیں کریں گے تو میاں نواز شریف کیا دیوان غالب کی شرح لکھیں گے؟  ہر شعبے کو میاں صاحب نے کرپٹ کیا ، ہر ادارے کو شریفائز کیا ، شرافت کی صحافت اور شریف سول سروس کے عملی مظاہر تو ہمارے سامنے ہیں ۔ کیا احتساب کا ادارہ اور کیا عدالت ، ہر شعبے کو دیمک کی طرح میاں صاحب کے طرز سیاست نے چاٹا ۔ ماضی کی تو یہ توجیح پیش کی جا سکتی ہے کہ میاں صاحب بعد میں بدل گئے اور سیاست دان کی بجائے ایک مدبر بن گئے۔ لیکن مدبر کے کمالات بھی ہمارے سامنے ہیں ۔ سعودیہ سے لوٹے تو ایک یا دو نہیں پورے ایک سو چالیس ’ لوٹوں‘ کو ٹکٹ دے اصولی وصولی سیاست کو کمال تک پہنچایا۔ پرویز مشرف کا وزیر قانون ان کا بھی و زیر قانون تھا ، مشرف دور کے گورنر جنرل عبد القادر بلوچ نواز شریف دور کے وفاقی وزیر تھے اور اسلامی جمہوریہ پاکستان کو جمہوریت کے فضائل ایسے بتایا کرتے تھے جیسے جمہوریت آپ ہی کے باغیچے کا کوئی شگوفہ ہو۔  کیا ہم بھول گئے کہ مشرف دور میں کیا ہوا تھا ۔ غوث علی شاہ ساتھ والی کوٹھڑی میں ہی پڑے رہ گئے ا ور میاں صاحب اپنے بیعانیے ، معاف کیجیے گا بیانیے سمیت جہاز میں بیٹھ کر جدہ تشریف لے گئے ۔ غوث علی شاہ نے بعد میں صرف اتنا گلہ کیا کہ میاں صاحب اتنے بڑے جہاز میں ہمارے لیے کیا ایک سیٹ بھی نہ تھی کہ ہمیں یہیں چھوڑ کر چل دیے اور بتایا تک نہیں.  چنانچہ اب طلال چودھری اور دانیال عزیز جمہوریت کی زلفیں سنوار رہے ہیں اور غوث علی شاہ کی کوئی خبر نہیں ۔  نواز شریف اول و آخر ایک کاروباری آدمی ہیں جو حساب سودو زیاں کے ماہر ہیں۔ ایسا نہیں کہ وہ ڈیل نہیں کر رہے اور جیل میں ایک عمر مختار صحرا کا شیر بن کر دھاڑ رہا ہے، بلکہ معاملہ یہ ہے کہ کاروباری آدمی بہتر شرائط پر ڈیل کے لیے منڈی کے اتار چڑھائو کو دیکھ رہا ہے ۔ عمران خان نے ڈھنگ کے دو چار کام کر لیے ہوتے تو میاں صاحب کی سیاست انجام کو پہنچ چکی ہوتی ۔ لیکن امر واقع ہے کہ تبدیلی کے نام پر ہنستے بستے معاشرے میں سونامی آ گیا ہے۔ بد زبانی اور بد کلامی کے علاوہ ہر شعبے میں مندی ہے اور میاں صاحب سوچ رہے ہیں کہ عمران خان کے طرز حکومت کا یہی حال رہا تو لوگوں نے ایک دو ماہ میں ہی کفن چور کے باپ کی بلندی درجات کی دعائیں شروع کر دینا ہیں ۔ فضل الرحمن بھی تحریک شروع کرنے والے ہیں اور نواز شریف امید سے ہیں کہ حالات بدلیں گے۔ وہ اسی کے منتظر ہیں ۔  وہ عمر مختار ہیں نہ سلطان فتح علی خان ٹیپو،، وہ نواز شریف ہیں ۔ وہ سازگار موسموں میں بہتر ڈیل کی کوشش کریں گے اور اس کے بعد جاوید ہاشمی کو فون کر کے پوچھیں گے : یار مچھلی تالاب والی اچھی ہوتی ہے یا دریا والی؟ ...
##############################
https://web.facebook.com/asif.mahmood.1671/posts/2331080400347068
معاشی حالات خراب تھے. اور خراب معاشی حالات میں اگر کوئی روزی روٹی کمانے کا کوئی انتظام کیے بیٹھا ہو تو اسے غنیمت سمجھنا چاہیے. اس حکومت نے آتے ہی لوگوں کے گھر گرا دیے اور مارکیٹوں کی مارکیٹیں اڑا کر پھینک دیں کہ یہ ناجائز ہیں. تین تین عشروں سے قائم دکانیں پل بھر میں گرا دی گئیں. لوگ بے روزگا ہو گئے. لاکھوں خاندانوں کی روزی روٹی کا بندوبست تھا جو چھین لیا گیا. اور اب عالم یہ ہے کہ حکومت کے دامن میں بد کلامی کے سوا کچھ نہیں. نہ کوئی ویژن ہے نہ کوئی پلاننگ. معاشی حالات خراب سے خراب تر ہوتے جا رہے ہیں.
##############################
https://web.facebook.com/asif.mahmood.1671/posts/2335054353283006
یہ فیض آباد سے اسلام آباد جانے والی سڑک ہے. آدھے گھنٹے سے بند پڑی ہے. وجہ کیا ہے؟ وجہ یہ ہے کہ تحریک انصاف کا چھ سات گاڑیوں پر مشتمل "عظیم الشان جلوس" مظفر آباد جا رہا ہے اور انہوں نے ساری سڑک بند کر دی ہے اور ویڈیو بن رہی ہے تاکہ کارروائی ڈالی جا سکے. ویسے بھی اپنی حکومت میں بندہ اتنی سی دادا گیری بھی نہ کرے تو انقلاب کیسے آئے گا. پولیس پاس کھڑی تماشا دیکھ رہی ہے. سکولوں کی چھٹی کا ٹائم ہے لیکن کسی کو شرم نہیں آ رہی.
##############################
https://web.facebook.com/asif.mahmood.1671/posts/2341417632646678
موسم بدلا تو پہاڑوں کا رخ کیا. ہاتھ میں بانسری لیے یہ صاحب راستے میں ملے. پوچھا کچھ گنگنا لیتے ہو؟ کہنے لگے تھوڑا تھوڑا. کچھ ہمیں بھی سنائیں گے؟ جو آپ کہیں. یوں جنگل کے بیچ یہ محفل آراستہ ہو گئی. اس محفل کا ایک رنگ آپ بھی دیکھ لیجیے : بچپن کی محبت کو دل سے نہ جدا کرنا
##############################
https://web.facebook.com/asif.mahmood.1671/posts/2341611239293984
ٹوٹے ہوئے مندر میں روتے ہوئے ہندو کی آہیں سنیں تو یاد آیا مسلم ریاست میں اقلیت پر ظلم کا مقدمہ قیامت کے روز اللہ کی عدالت میں خود رسول اللہ صل اللہ علیہ والہ وسلم پیش کریں گے. اس وقت سے نہیں اس وقت کے تصور سے بھی خوف آتا ہے.
##############################
https://web.facebook.com/asif.mahmood.1671/posts/2343627139092394
کیا سکھ بھی ہندو ہوتے ہیں؟ آصف محمود کیا یہ سکھ بھی ہندو ہوتے ہیں ؟ آپ سوچ رہے ہوں کیا بے ہودہ سوال لے کر آ گیا ہے ، اسے اتنا بھی معلوم نہیں کہ سکھ ازم دنیا کا پانچواں بڑا مذہب ہے جس کے ماننے والے دنیا بھر میں پھیلے ہوئے ہیں ۔ لیکن میری کوئی غلطی نہیں ۔ مبینہ طور پر دنیا کی سب سے بڑی سیکولر جمہوری ریاست بھارت کے آئین میں لکھا ہے کہ سکھ بھی ہندو ہی ہوتے ہیں ۔ تو کیا خیال ہے آج تھوڑا سا ’ مطالعہ ہندوستان‘ ہو جائے؟  مودی تو بہت بعد کی بات ہے ، ’ہندتوا‘ پر تو بھارت کی پہلی دستور ساز اسمبلی نے ہی کام شروع کر دیا تھا ۔ مودی نے صرف اتنا کیا ہے کہ بغل میں رکھی چھری اب ہاتھ میں پکڑ لی ہے ۔ بھارتی آئین کے آرٹیکل 25 میں سکھ مذہب کو الگ مذہب ماننے کی بجائے ہندو مذہب قرار دیا گیا ہے ۔  اس آرٹیکل کی کلاز ’ بی ‘ میں ہندوئوں ، ہندوئوں کے طبقات اور ہندوئوں کے مذہبی اداروں کی بات کی گئی ہے اور ان اصطلاحات کی وضاحت کرتے ہوئے کہا گیا ہے کہ جب لفظ ہندو استعمال کیا جائے گا تو اس میں جین ، بدھ مت اور سکھ سب شامل ہوں گے اور جب ہندوئوں کے مذہبی اداروں کی بات ہو گی تو اس میں ان سب کی عبادت گاہیں بھی شامل ہوں گی۔ یعنی آئینی طور پر بدھ مت ، جین مت اور سکھ مذہب کے ماننے والوں کو ہندو قرار دے دیا گیا ۔ یہ گویا پہلے دن سے بھارتی ریاست کو ’ ہندوائز‘ کرنے کی ایک کوشش تھی جو بھارت کی پہلی دستور ساز اسمبلی کے ہاتھوں انجام پائی ۔ یہ دنیا کی تاریخ کا انوکھا سیکولرزم تھا کہ کھڑے کھڑے تین مذاہب کو ’ہندو‘ بنا دیا گیا ۔  اس اسمبلی میں سردار حکم سنگھ اور سردار بھوپندر سنگھ مان بھی موجود تھے ۔ انہوں نے اس آرٹیکل پر اعتراض کیا کہ ہما را ایک الگ مذہب ہے، ہم سکھ ہیں ۔ہمیں آپ ہندو کیسے قرار دے سکتے ہیں لیکن ان کی بات کسی نے نہ سنی ۔ چنانچہ ان دونوں نے بھارت کے آئین پر دستخط کرنے سے انکار کر دیا ۔  سردار حکم سنگھ کوئی جذباتی رہنما نہ تھے۔ وہ بھارت کی اس دستور ساز اسمبلی کی اہم ترین شخصیات میں سے ایک تھے۔ وہ تین دفعہ لوک سبھا کے رکن رہے ، ڈپٹی سپیکر رہے ، سپیکر رہے ، راجستھان کے گورنر کے منصب پر فائز رہے۔ سپوکس مین کے ایڈیٹر رہے اور ’ دی سکھ کاز‘ اور ’ دی پرابلمز آف سکھز‘ جیسی کتابوں کے مصنف تھے۔ ان کا موقف تھا کہ یہ متفقہ آئین نہیں تھا اور یہ سکھوں پر زبردستی ٹھونسا گیا تھا ۔  سکھ ازم دنیا کا پانچواں بڑا مذہب اور بدھ مت دنیا کا چوتھا بڑا مذہب ہے ۔ بھارت کے آئین کے کمالات دیکھئے اس نے ان دونوں کو ہندو بنا دیا ۔ سکھوں کی اپنی مستحکم روایات اور اپنے طبقات ہیں ۔ یہی حال بدھ مت کا ہے۔ لیکن دنیا کی سب سے بڑی سیکولر جمہوریت دنیا کے چوتھے اور پانچویں بڑے مذہب کو الگ مذہب ماننے پر ہی تیارنہیں ۔ دل چسپ حقیقت یہ ہے کہ جس اسمبلی نے یہ واردات ڈالی اس میں اکثریت کانگریس کی تھی جو یہ ثابت کرنے کو کافی ہے کہ کانگریس ہو یا بی جے پی نظریات کا نہیں فرق صرف طریقہ واردات کا ہے۔ اقلیتوں کو دنیا بھر میں مسائل کا سامنا رہتا ہے ، لیکن جنون اور جہالت کا جو مظاہرہ بھارت میں ریاستی سطح پر کیا گیا اس کی مثال کہیں نہیں ملتی ۔  اقلیتوں کی شناخت کا معاملہ بھارتی سپریم کورٹ تک پہنچ گیا ۔ جس بنچ نے اس کیس کی سماعت کی اس کی سربراہی چیف جسٹس کر رہے تھے۔ بھارتی سیکولرزم کی تشریح میں اور ہندتوا کی زلفوں کی آرائش میں اگر کوئی کمی رہ گئی تھی تو وہ اس بنچ نے 2005 ء میں اپنے فیصلے میں پوری کر دی ۔ اس فیصلے میں بھارتی سپریم کورٹ ایک عدالت کم اور سنگھ پریوار کا ذیلی ادارہ زیادہ لگ رہی تھی۔  عدالت نے طنز اور تضحیک سے کام لیتے ہوئے سکھوں ، بدھ مت اور جین مذہب کے ماننے والوں کو نام نہاد اقلیت قرار دے دیا ۔ عدالت نے ’’ نام نہاد اقلیت‘‘ کی اصطلاح باقاعدہ اپنے فیصلے میں استعمال کی ۔ نفرت اور تضحیک کی یہ انتہاء گویا اس بات کا اعلان تھا کہ بھارتی سپریم کورٹ بھی سنگھ پریوار کا حصہ ہی سمجھی جائے۔  عدالت نے حد ہی کر دی ۔ فاضل چیف جسٹس نے ایک مورخ کا کردار ادا کرتے ہوئے لکھا کہ سکھ اور جین مت کے لوگ تاریخی طور پر کسی الگ مذہب کے ماننے والے نہیں بلکہ یہ سب ہندو ہی تھے اور ہندوئوں ہی کے فرقے ہیں اس لیے انہیں ہندو ہی کہا جائے گا۔  عدالت نے مزید کمال کیا۔اس نے لکھا کہ اگر آپ بھارت میں ہندو نام کے کسی آدمی کو ڈھونڈیں گے تو یہ آپ کو نہیں ملے گا ۔ ہاں اس میں مختلف ذاتیں ملیں گی۔ کوئی برہمن ہو گا کوئی کھشتری تو کوئی شودر۔مگر آپ تلاش کرنا چاہیں کہ کوئی ہندو ہے تو یہ نہیں ملے گا ۔ اس نکتہ آفرینی کے بعد عدالت نے ابولکلام آزاد صاحب کی بصیرت کی آرتی اتارنے کے بعد ہندو کی ایک نئی تعریف بھی فرما دی ۔ فرمایا ہندو تو اصل میں بھارت میں رہنے والی مختلف کمیونٹی کے لوگوں کی مجموعی تصویر کا نام ہے۔ چنانچہ آج اگر کشمیر کے تناظر میں دارالعلوم دیوبند اسی مجموعی تصویر کے رنگ میں رنگا جا رہا ہے اور برادرم انعام رانا اس پر جمعیت علمائے ہندتواکی گرہ لگاتے ہیں تو اس میں جہان معنی پوشیدہ ہے۔  عدالت کے کمالات یہیں ختم نہیں ہو جاتے ۔ عدالت نے کہا کہ دیکھئے صاحب جین مذہب کے اصل میں ہندو ہونے کا ایک ثبوت یہ بھی ہے کہ دونوں کی تعلیمات میں کوئی فرق بھی نہیں ہے۔ بس ایک چھوٹا سا معمولی سا فرق ہی تو ہے کہ ہندوئوں کے ہاں بھگوان وغیرہ کا تصور ہے جب کہ جین والے ایسے کسی تصور کو نہیں مانتے۔  اس کے بعد جناب چیف جسٹس ہندتوا کے گھوڑے پر سوار ہوئے اور جین مذہب کو ہندو بناتے ہوئے فرمایا کہ جین نے اپنا تزکیہ نفس کیا تھا اور اسی کا درس لارڈ کرشنا بھی دیتے ہیں لہذا جین مذہب اصل میں ہندو ہی ہیں ۔ یعنی فاضل عدالت کے نزدیک جس مذہب میں تزکیہ نفس کی بات کی جائے گی وہ ہندو ہو جائے گا۔  نومولود محققین سے درخواست ہے، اللہ کے بندو کبھی’ مطالعہ ہندوستان‘ بھی کر لیا کرو۔یہاں سکھ بھی ہندو ہوجاتے ہیں ۔ ......
##############################
https://web.facebook.com/asif.mahmood.1671/posts/2342503072538134
بچیوں کا پردہ.... وزیر تعلیم کے پی کے جواب دیں گے؟ آصف محمود پشاور کے سکولوں کی بچیوں کے لیے عبایا اور پردے کا حکم جاری فرما دیا گیاہے ۔ اس فیصلے سے چند سوالات پیدا ہوتے ہیں ۔ 1 ۔ یہ فیصلہ صرف کے پی کے کے چند اضلاع کے لیے کیوں؟ کیا باقی تین صوبوں کے لیے شرعی احکام اور ہیں اور پشاور اور کے پی کے کے لیے اور ہیں ؟ 2 ۔ یہ فیصلہ کے پی کے میں چند سرکاری سکولوں کے لیے ہی کیوں ۔ وہاں بیکن ہاءوس سمیت مہنگے سکولوں کی چین بھی ہو گی ۔ تو کیا شرعی احکامات صرف سرکاری سکولوں کے لیے ہیں اور پرائیویٹ ادارے ان احکامات سے بالاتر ہیں ؟ 3 ۔ کے پی کے اسمبلی اور پھر پنجاب اسمبلی اور قومی اسمبلی میں بھی تحریک انصاف کی خواتین اراکین اسمبلی اور دیگر خواتین رہنماءوں کو بھی عبایا پہنائی جائے گی اور پردہ کرایا جائے گا؟ کیا اسلام کے احکامات تحریک انصاف کی اراکین پارلیمان اورخواتین رہنماءوں پر لاگو نہیں ہوتے؟ 4 ۔ وزیر تعلیم کے پی کے نے دین کا فہم کہاں سے حاصل کیا ہے؟انہیں کس نے بتایا ہے کہ پردے کا شرعی تصور وہی ہے جو وہ لاگو کرنے جا رہے ہیں؟ 5 ۔ سماج کی اپنی حساسیت اور اخلاقی تصورات ہوتے ہیں اور وہ والدین کو کسی وززیر تعلیم سے بہتر پتا ہوتا ہے کہ بچیوں کو کیا پہن کے جانا ہے اور کیا نہیں ۔ ایک باوقار لباس کی حد تک یونیفارم کی پالیسی دی جا سکتی ہے لیکن کسی کو عبایا یا پردے کے ایک خاص تصور پر عمل کرنے پر آپ کیسے مجبور کر سکتے ہیں ۔ برسوں سے کے پی کے میں باحیا اور شریف بچیاں اسی لباس میں تعلیم حاصل کر رہی ہیں. سب بچیوں نے مکمل لباس پہنا ہوتا ہے اور سر پر دوپٹہ لیا ہوتا ہے.  یہ ایک شریفانہ ، مہذب اور معقول لباس ہے ۔ وزیر تعلیم کو کس نے حق دیا ہے وہ اخلاقیات کا داروغہ بن جائیں؟ 6 ۔ آئندہ تحریک انصاف کے جلسوں میں بھی لڑکیاں عبایا پہن کر آیا کریں گی یا اسلام کے احکامات صرف کے پی کے کے سرکاری اداروں کی بچیوں کے لیے ہیں ؟  7 ۔ اور اگر یہ فیصلہ کسی امکانی شر سے بچنے کے لیے کیا گیا ہے  تو جو کچھ تحریک انصاف کی ایک ایم این اے تحریک انصاف کے قائد کے بارے کہہ چکیں اس کے بعد اگر کوئی کہہ دے کہ پارٹی قائد سے ملاقات کے وقت بھی کوئی ڈریس کوڈ وضع کیا جانا چاہیے تو آپ کا موقف کیا ہو گا ۔ بادی النظر میں یہ فیصلہ مولانا فضل الرحمن کے الزامات کا جواب دینے کی ایک کوشش ہے ۔ گویا مولانا پر سیاست کے لیے مذہب کو استعمال کرنے کا الزام عائد کرنے والی حکومت اب خود بھی مذہب کا سوئے استعمال کر رہی ہے ۔ حکومت اگر اس فیصلے میں مخلص ہے اور یہ سیاسی شعبدہ بازی نہیں ہے تو ذرا اس ڈریس کوڈ کو کراچی ، لاہور اور اسلام آباد مین بھی نافذ کر کے دکھائے ۔ مجتہد اپنی رائے کا پابند ہوتا ہے. ہم منتظر ہیں. اگر آپ مخلص ہیں تو زرا اس فہم دین کو خود پر بھی لاگو کیجیے.
##############################
https://web.facebook.com/asif.mahmood.1671/posts/2345093612279080
میں پہلے دن سے کہہ رہا ہوں مولانا فضل الرحمن کے لاک ڈاون کو ایزی نہ لیں. جب جب میں نے یہ عرض کی جواب میں تحریک انصاف کے قائدین اور وابستگان نے طنزیہ فقرے اچھالے اور تمسخر اڑایا. ان کے مزاج کے اس عمومی غیر سنجیدگی سے قطع نظر میری اب بھی یہی رائے ہے کہ مولانا کے احتجاج کو سنجیدگی سے لیجیے.
##############################
https://web.facebook.com/asif.mahmood.1671/posts/2344783178976790
فیس بک پر موجود تمام دوستوں کو اپنے پیج پر انوائٹ کر دیا ہے. کیونکہ زیادہ تر سرگرمی اب وہاں ہو گی. ہو سکتا ہے کچھ احباب تک میسج نہ پہنچ سکا ہو اسیے پیج کا لنک یہاں بھی شیر کر رہا ہوں. https://www.facebook.com/Asif-mahmood-104544267610529/
##############################
https://web.facebook.com/asif.mahmood.1671/posts/2346750408780067
وزیراعظم آزاد کشمیر نے بالکل درست سوال کیا ہے. کسی کے پاس جواب ہے تو دے. بات اتنی سادہ نہیں کہ  نام نہاد جارحانہ سفارت کاری کی دھول میں چھپ جائے.
##############################
https://web.facebook.com/asif.mahmood.1671/posts/2346373742151067
جارحانہ سفارت کاری کی کوئی خبر؟
##############################
https://web.facebook.com/asif.mahmood.1671/posts/2348537248601383
بھٹو صاحب اب آپ مر جائیں پلیز آصف محمود سڑک پر بیٹھی لاچار ماں ، اس کی گود میں تڑپتا اسکا بچہ ، بچے کی اکھڑتی سانسیں ، اور دوپٹے کے پلو میں چہرہ چھپائے درد کی شدت سے بلکتی ماں ۔ صبح سے بیٹھا سوچ رہا ہوں اس پر کیا لکھوں؟چشم نم سے شرمندہ، ہم قلم سے شرمندہ ، سوچتے ہیں کیا لکھیں؟سڑک پر ماں کی گود میں بچہ دم توڑ دے کہ ہسپتالوں میں کتے کے کاٹے کی ویکسین نہیں تھی تو اس سے بڑی قیامت اور کیا ہو سکتی ہے؟  پھیلے شگاف سینے کے اطراف درد سے  کوچہ ہر ایک زخم کا بازار ہو گیا  ماں اور بیٹے کا رشتہ کیا ہوتا ہے یہ اب کچھ کچھ سمجھ آنے لگا ہے ۔ اپنے بچپن میں اس کا احساس نہیں ہوتا ۔ یہ احساس اس وقت ہوتا ہے جب آپ اپنے بچوں کی ماں کا حال دیکھتے ہیں ۔ بچوں کی ماں کو دیکھتا ہوں تو اپنی ماں یاد آتی ہے۔ اس نے بھی مجھے ایسے ہی ناز سے پالا تھا ۔ بلکہ ا س سے کہیں زیادہ ۔ بچپن میں مگر کسے احساس ہوتا ہے کہ ماں کیا ہوتی ہے ۔ علی گاہے بیمار ہو جائے تو میرے لیے فیصلہ کرنا مشکل ہوتا ہے پہلے ہسپتال علی کو لے جائوں یا اس کی ماں کو ۔ اللہ کا شکر ہے اسلام آباد کے بہترین ڈاکٹر دستیاب ہیں ۔ نہ دن کی قید ہے نہ وقت کی ، ہر دن ہر وقت دستیاب ہیں ۔ لیکن گھر سے کلینک یا ہسپتال تک کے سفر میں گویا دو مریض ساتھ ہوتے ہیں ۔ ڈاکٹر سے چاکلیٹ لیتے ہی بیٹے کا فلو ٹھیک ہو جاتا ہے اور بیٹے کو مسکراتا دیکھ کر اس کی ماں بھی صحت یاب ہو جاتی ہے۔ جب سے میں نے ایک ماں کی گود میں ایک بیٹے کو مرتے دیکھا ہے درد کنپٹیوں میں آکر بیٹھ گیا ہے۔  یہ تو ایک منظر نامہ ہے جو سامنے آیا اور لہو رلا گیا ۔ ایسے کتنے ہی واقعات ہوں گے جو اوجھل رہ گئے ہوں گے۔ مجھے یاد ہے کتے کے کاٹے کی ویکسین کی عدم فراہمی پر سب سے زیادہ آواز میرے دوست سینیٹر کریم خواجہ نے اٹھائی تھی ۔ اب وہ حکومت سندھ میں ایک اہم منصب پر فائز ہیں ۔ سندھ کا اس قت حال یہ ہے کہ صرف کراچی کے چار ہسپتالوں میں صرف اس سال کے دوران کتے کے کاٹے کے 18ہزار مریض لائے گئے۔ ڈبلیو ایچ او کے مطابق سندھ میں چند سال پہلے ایک سال میں 97 ہزار ایسے مریض رجسٹر کیے گئے۔ ان مریضوں کے لیے ویکسی نیشن کی سہولت کا عالم یہ ہے کہ کراچی میں صرف دو ہسپتالوں جناح پوسٹ گریجوایٹ میڈیکل کالج سنٹر اور انڈس ہسپتال میں یہ سہولت موجود ہے باقی تمام ہسپتالوں میں یہ ویکسی نیشن دستیاب نہیں ہے۔  حالت تو یہ ہے کہ سندھ حکومت نے اٹھارویں ترمیم کے بعد ملنے والے غیر معمولی بجٹ میں سے اپنے ہیلتھ بجٹ کا 70 فیصد سرکاری ہسپتالوں اور اداروں کی بجائے این جی اوز اور پبلک لمیٹڈ کمپنی میں بانٹ دیا تھا ۔ وہ بھی براہ راست ۔ سندھ گورنمنٹ چلڈرن ہسپتال ایک این جی او کے حوالے کر دیا گیا ۔ ملیر کے سندھ گورنمنٹ ہسپتال ابراہیم حیدری کے 14 مقامات ایک این جی او کے حوالے کر دیے گئے ۔ سجاول اور ٹھٹہ ہسپتالوں کی ایمبولیینسز این جی اوز کو دے دی گئیں ۔ ایک پبلک لمیٹڈ کمپنی کو 70 ایمبولینسز عطا کر دی گئیں؟ شاید اس لیے کہ اس پبلک لمیٹڈ کمپنی کے بورڈ آف گورنر میں ایک سابق وزیر اعلی کی صاحبزادی تھیں۔  سیکرٹری ہیلتھ نے سندھ ہائی کورٹ کو خود بتایا صحت کی ناکافی سہولیات کی وجہ سے 1340 بچے مر چکے ہیں ۔ چند ماہ پہلے سندھ اسمبلی میں قرارداد پیش کی گئی کہ لاڑکانہ میں ایمبولینس کی سہولت کا یوں فقدان ہے کہ مریضوں کو رکشوں میں ہسپتال لایا جاتا ہے لیکن کس کو پرواہ تھی کوئی اس قرارداد پر غور کرتا۔ نیوٹریشن سپورٹ فنڈ کے باوجود تھر میں بچے مر رہے ہیں؟ سندھ کی 80 فیصد آبادی پینے کے صاف پانی سے محروم ہے۔  سندھ میں 60 لاکھ بچے سکول نہیں جاتے۔ گویا سندھ کے بچوں کا 55 فیصد سکول کی تعلیم سے محروم ہے۔  5483 سکول بند پڑے ہیں۔ 47 فیصد سکول ایسے ہیں جہاں صرف ایک استاد تعینات ہے۔ 66 فیصد سکولوں میں بجلی نہیں ہے ۔ 53 فیصد سکول پینے کے صاف پانی سے محروم ہیں ۔ 49 فیصد سکولوں میں ٹائلٹ کی سہولت میسر نہیں ہے۔ محکمہ تعلیم نے خود سندھ ہائی کورٹ کو بتایا کہ 1185 پرائمری سکول غیر فعال ہیں ۔ سپارک یعنی سوسائٹی فار پروٹیکشن آف رائٹس آف چلڈرن کی رپورٹ کے مطابق بعض سکولوں میں اساتذہ موجود ہی نہیں اور کچھ سکولوں میں طلباء کم اور اساتذہ زیادہ ہیں ۔  چائلڈ لیبر سروے کے لیے 54 ملین مختص کیے گئے لیکن سروے نہیں ہو سکا۔ سٹریٹ چائلڈ کی فلاح کے لیے 314 ملین رکھے گئے تھے ۔ معلوم نہیں کہاں گئے۔یہ اعدادو شمار کوئی انکشاف نہیں ۔ چند ماہ پہلے بھی ایک کالم میں میں یہ لکھ چکا ہوں لیکن جب تک غریب کا بچہ مرتا رہے کسی کو کیا پرواہ ہو سکتی ہے۔  ا س وقت وفاق کا شیئر ساڑھے بیالیس فیصد اور صوبوں کا شیئر ساڑے ستاون فیصد ہے ۔ آئین کے آرٹیکل 160 کی ذیلی دفعہ تین اے کے تحت یہ لازم ہے کہ صوبوں کو ملنے والی رقم گذشتہ سال کے مقابلے میں کم نہ ہو۔ گویا ہر سال صوبوں کو زیادہ رقم مل رہی ہے لیکن سوال یہ ہے کہ وہ خرچ کہاں ہو رہی ہے۔ یہ وہ سوال ہے جو نہ کوئی پوچھے گا نہ پوچھنے دے گا ۔  اٹھارویں ترمیم سے موج میلا جاری ہے۔ شاہی خاندان کے سپوت پوشاکیں زیب تن کر کے اسلام آباد اسمبلی میں خطاب فرماتے ہیں اور ان کے حصے کے بے وقوف کہتے ہیں اگلا شاہ معظم یہی شہزادہ ہو گا ۔ یہ لوگ روتے بھی شاہی خاندان کے لیے ہیں اور بغلیں بھی ان ہی کے لیے بجاتے ہیں ۔ بھلے سارا جہان مر جائے ، شاہی خاندان اور اس کے مجاور چیخ چیخ کر کہیں گے بھٹو زندہ ہے۔  وقت آ گیا ہے کہ قوم ہاتھ جوڑ کر کہے: بھٹو صاحب ! دیکھ لیجیے آپ کے نام پر اقتدار کے مزے کرنے والوں نے سندھ کا کیا حال کر دیا ۔ ان سیاسی مجاوروں نے آپ کو جینے جوگا چھوڑا ہی کب ہے۔ بھٹو صاحب اب آپ مر جائیں پلیز ۔ یہ جینا بھی کوئی جینا ہے بھٹو صاحب؟
##############################
https://web.facebook.com/asif.mahmood.1671/posts/2347178268737281
آئیے ہم سب عمران خان صاحب کے آگے ہاتھ جوڑ کر ایک عرض کریں کہ خدا کا واسطہ جب تک آپ اپنے رویے کی تہذیب نہیں کرتے، جب تک آپ دو چار اچھے کام نہیں کر لیتے، جب تک آپ کو ڈھنگ کے دو چار معقول لوگ نہیں مل جاتے تب تک کم از کم یہ ریاست مدینہ کی اصطلاح کا استعمال بند کر دیجیے. اس رویے، اس مزاج، اس انداز ، اس نا اہلی، اس بد انتظامی اور اس بے نیازی سے چلنے والی حکومت کو یہ اصطلاح استعمال کرنے کا کوئی حق نہیں. یہ ایک سنجیدہ اصطلاح ہے.
##############################
https://web.facebook.com/asif.mahmood.1671/posts/2351466901641751
عبایا   ۔۔۔۔۔     چند گزارشات آصف محمود چند سال پہلے کی بات ہے مین ایک ٹی وی چینل کے پروگرام میں مدعو تھا ۔ وہاں میرے ساتھ ’’ سول سوسائٹی ‘‘ کی نمائندہ ایک خاتون اور پاکستان ہندو کونسل کے چیئر مین ڈاکٹر رمیش کمار بھی مدعو تھے ۔ وہ اس وقت مسلم لیگ ن کا حصہ تھے اور ابھی ان تک یہ ’’ بریکنگ نیوز‘‘ نہیں پہنچی تھی کہ نواز شریف کرپٹ ہیں اور ملک کی قمست تو صرف عمران خان ہی بدل سکتے ہیں ۔ دوران گفتگو ڈاکٹر صاحب نے بڑی عجیب بات کہہ دی ۔ فرمانے لگے: دیکھیے ہر عہدے پر ایک موزوں فرد ہی کو لگایا جا سکتا ہے’’ رائٹ مین فار دی رائٹ جاب‘ ۔ اب ایسا تو نہیں ہو سکتا کہ کسی برقع پہننے والی کو ہم حقوق انسانی کے ادارے میں لگا دیں ‘‘ ۔ میں نے احترام سے عرض کی کہ ڈاکٹر صاحب آپ نامناسب بات کہہ رہے ہیں آپ اپنے الفاظ واپس لیں ۔ انہوں نے اپنے موقف پر اصرار کیا ۔ مین نے ان سے دوبارہ درخواست کی کہ آپ غلط بات کر رہے ہیں ۔ بر قع پہننے سے کوئی خاتون کسی منصب کے لیے نا اہل کیسے ہو جاتی ہے ۔ کیا میں اب یہ کہہ دوں کہ یہ معزز خاتون جو جینز پہن کر میرے ساتھ اس پروگرام میں بیٹھی ہے اسے یہاں بیٹھ کر بات کرنے کا کوئی حق نہیں اور آپ جو دس منٹ سے رویت ہلال کمیٹی پر ارشادات فرمائے جا رہے ہیں آپ کیا اس موضوع پر بات کرنے کے لیے ’’ رائٹ مین‘‘ ہیں ۔ بات تلخی تک چلی گئی اور میں نے کہا اگر گفتگو اسی انداز میں ہونی ہے تو میں آپ کو بات نہیں کرنے دوں گا ۔ برقع پہننے والی عورتیں ہماری تہذیبی روایت کا حصہ ہیں اور کسی کو ان کی توہین کا کوئی حق نہیں ۔ ۔ ۔ ۔ ۔ ڈاکٹر رمیش کمار نے پروگرام کے بعد شکوہ کیا کہ آپ نے غلط کیا، میں نے ان سے عرض کی کہ غلط آپ نے کیا میں نے بالکل درست کیا ۔ ۔ ۔ ۔ ۔ ۔ پروگرام اینکر ، ڈاکٹر رمیش کمار اور ’’ سول سوسائٹی ‘‘ کے نزدیک میں ایک ’’ مولوی ‘‘ قرار پایا جو یہ بات برداشت نہ کر سکا ۔ اب ایک دوسرا رویہ دیکھیے ۔ کے پی کے میں عبایا کو لازم قرار دیا گیا ۔ اس حکم کی جو حکمت کے پی کے حکومت نے بیان کی وہ جہالت کا شاہکار تھی ۔ اس پر میں نے تنقید کی ۔ اب کے بعض دوستوں کی جانب سے ارشاد ہوا کہ یہ تو لادین اور لبرل انتہا پسندوں کا موقف ہے ۔ اس لیے اب میں تھوڑا تھوڑا لا دین قرار پایا ۔ جو بات کرنے کی ہے اس کی طرف جانے سے پہلے یہ سمجھنا ضروری ہے کہ اعتراض کس بات پر تھا ۔ اسلام میں لباس کی حدود کیا ہیں اور پردہ کیا ہوتا سادہ سی بات ہے لباس کو شائستہ ہونا چاہیے اور اس میں جسمانی خدوخال کی نمائش نہیں ہونی چاہیے ۔ لباس ستر پوشی کا ایک عامل ہے ۔ اب ہر علاقے کا اپنا لباس ہے ۔ کوئی لباس اسلامی یا غیر اسلامی نہیں ہوتا ۔ اسلام نے صرف بنیادی بات سمجھا دی ہے ۔ اب اسلام صرف ایک خطے کے لیے نہیں اترا کہ اسی علاقے کا لباس جب تک پہن نہ لیا جائے تب تک بات نہیں بنے گی ۔ اللہ نے لوگوں کو مختلف علاقوں میں پیدا کیا اور رہنما اصول دے دیے ۔ ہر علاقے میں ان رہنما اصولوں کی روشنی میں لباس کا تعین کیا جاسکتا ہے ۔ اب پردہ کیاہے اس پر ہمیشہ سے اختلاف رہا ۔ الا ما ظہر منہا کی تعریف پر ایک سے زیادہ آراء رہیں ۔ چہرے کا پردہ ہے کہ نہیں اس پر بھی مختلف آراء موجود ہیں ۔ ہر علاقے اور ماحول کے ساتھ رجحانات بدل جاتے ہیں ۔ مغرب میں اور حتی کہ پاکستان کے کچھ علاقوں میں کوئی عورت دوپٹہ کر لے تو یہی سمجھا جائے گا کہ اسے اسلام سے بہت محبت ہے ۔ کہیں البتہ ’’ دیسی برقع‘‘ سے کم تر کوئی چیز قبول نہیں اور کالے برقع کو ’’ فیشی برقع‘‘ کا طعنہ دیا جاتا ہے ۔ اب جو جتنا چاہے اہتمام کر لے لیکن اختلافی امور میں کوئی چیز مسلط نہیں کی جا سکتی ۔ سوائے اس بنیادی اصول کے جو اوپر بیان کر دیا گیا ہے ۔ ہمارے دیہاتوں میں عورت صدیوں سے کھیتی باڑی میں ہاتھ بٹا رہی ہے لیکن لکھنءو کی اشرافیہ کا حال یہ تھا کہ عورت کی پالکی میں پتھر رکھ دیے جاتے تھے کہ پالکی اٹھانے والوں کو یہ بھی معلوم نہ ہو عورت دبلی ہے یا موٹی ۔ اب آئیے کے پی کے کے معاملے پر ۔ یہاں اعتراض عبایا پر نہیں ۔ ہمارے گھر میں اس سے بھی زیادہ اہتمام ہوتا ہے ۔ سوال اٹھایا جا رہا ہے کہ دیگر اداروں میں ڈریس کوڈ دیا جا سکتا ہے تو یہاں کیوں نہیں دیا جا سکتا ۔ یہ خلط مبحث ہے ۔ یہاں معاملہ ڈریس کوڈ کا نہیں تھا ۔ یہاں معاملہ یہ تھا کہ عصمت دری کے واقعات بڑھ رہے ہیں اس لیے آئندہ لڑکیاں عبایا کر کے آئیں ۔ یعنی چونکہ جنسی کتے زیادہ ہو گئے ہیں اور اس لیے کتوں کو مارنے کی بجائے شہریوں پر مزید پابندیاں لگائی جائیں گی ۔ یہ سوچ ایک بیمار سوچ ہے ۔ یہاں کی بچیاں اسلام کے اصول کے مطابق حیا والا لباس پہنتی ہیں ۔ پورے کپڑے اور سر پر دوپٹہ ۔ کسی سکول کی اسمبلی کی تصویر دیکھ لیجیے پاکیزگی کے احساس کے سوا کچھ نہیں ۔ اب چونکہ ریاست چھٹی کے وقت سکولوں کے باہر منڈلانے والے اور گلی بازوروں چوراہوں میں منڈلاتے جنسی کتوں کا سدباب نہیں کر سکتی اس لیے ان بیٹیوں کو مزید پابند کر دیا جائے ۔ یہ سوچ فرسودہ ہے اور قابل تنقید ہے ۔ اس کی دوسری توجیح یہ پیش کی گئی کہ یہ اسلام کا حکم ہے ۔ اس پر ہم اوپر بات کر چکے کہ اسلام نے کسی خاص لباس کی بات کی ہی نہیں ۔ ، اس نے ایک اصول دیا ہے ۔ اس اصول کی تعبیر پر اختلاف تھا ، ہے اور رہے گا ۔ اس میں حکمت پر مبنی رویہ ہے کہ ایک شائستہ سے لباس کو ڈریس کوڈ کے طورجاری کر کے باقی بچوں اور والدین پر چھوڑ دیا جائے کہ وہ مزید اہپتمام کرنا چاہیں تو کر لیں لیکن اس سے کم تر اہتمام کے ساتھ سکول کالج میں آنا منع ہے ۔ اور یہ کام پہلے ہی سے ہو چکا تھا ۔ ایک شریفانہ سا لباس جو اسلام کے لباس کے ستر اور حیا کے تصور کے مطابق تھا پہلے ہی راءج تھا ۔ اسلام نے سب کو حیا کا پابند کیا ہے کسی ایک کو نہیں ۔ جہاں عورت کو زیب و زینت چھپانے کا حکم دیا ہے وہیں مرد کو دوسری نظر عورت پر ڈالنے سے بھی منع کیا ہے ۔ اب یہ کہاں کا انصاف ہے کہ مرد کی گندی نظر تو نیچے ہونے کا نام نہ لے اور عورت سے کہا جائے کہ مزید اہتمام کر لے ۔ ہمارے ہاں مسئلہ یہ ہے کہ اسلام کے نام پر فرنچائزز کھل چکی ہیں ۔ سیاسی ، سماجی، فکری ہر طرح کی ۔ اب دین کی روح کی بجائے اس عصبیت کو مخاطب بنایا جاتا ہے ۔ اختلاف کرنے والے کو دین بے زاری کے طعنے دیے جاتے ہیں ۔ یہ ایک بیمار سوچ ہے ۔ پاکستان ایک معتدل معاشرہ ہے ۔ نہ سیکولر انتہا پسند عورت کا جنس بازار بنا سکتے ہیں نہ مذہبی انتہا پسند اپنا نقص فہم مسلط کر سکتے ہیں ۔ کسی کو زعم ہے تو وہ کوشش کر کے دیکھ لے ۔
##############################
https://web.facebook.com/asif.mahmood.1671/posts/2349797828475325
ایک اور غلط فہمی بھی دور فرما لیں تاریخی حقیقت یہ ہے کہ بھارت نے کشمیر میں فوجیں مہاراجہ کے نامعتبر الحاق کے بعد نہیں اتاریں. یہ فوج الحاق کی دستاویز پر فریقین کے  دستخط ہونے سے پہلے کشمیر میں اتر چکی تھیں. یہ ناقابل تردید حقیقت ہے کہ فوج پہلے اتری الحاق بعد میں ہوا
##############################
https://web.facebook.com/asif.mahmood.1671/posts/2364388687016239
روک سکو تو روک لو مولانا آئے ہیں. جے یو آئی والوں نے ترانہ تو اچھا بنا لیا. 😎
##############################
https://web.facebook.com/asif.mahmood.1671/posts/2362802517174856
زلزلے پر وزیر اطلاعات کے ارشاد تازہ پر کوئی کیا کہے؟ اس حکومت میں کون ہے جس کی گفتگو کسی سنجیدہ بحث کا عنوان بن سکے؟
##############################
https://web.facebook.com/asif.mahmood.1671/posts/2366252553496519
کیا کشمیر پر اقوام متحدہ کی قراردادیں ’’ نان بائنڈنگ ‘‘ ہیں؟ آصف محمود ایک غلط فہمی تسلسل سے پھیلائی جا رہی ہے کہ کشمیر پر اقوام متحدہ کی قراردادوں کی کوئی حیثیت نہیں ۔ کیونکہ یہ باب چھ کے تحت پاس کی گئی ہیں اور باب چھ کے تحت پاس کی گئی قراردادیں محض علامتی ہوتی ہیں انہیں قوت سے نافذ نہیں کیا جا سکتا ۔ قوت نافذہ صرف ان قراردادوں میں ہوتی ہے جو باب نمبر7 کے تحت پاس کی جائیں ۔ یہ ایک بالکل غلط موقف ہے۔ انٹر نیشنل لاء کی روشنی میں یہ قراردادیں نہ صرف معتبر ہیں بلکہ ان پر عمل کرنا بھی لازم ہے۔  ان قراردادوں میں کہیں نہیں لکھا کہ یہ ’’ نان بائنڈنگ ‘‘ ہیں ۔ حتی کہ یہ بھی نہیں کہیں لکھا کہ یہ باب 6 کے تحت پاس کی جا رہی ہیں ۔ البتہ چونکہ بھارت اقوام متحدہ کے چارٹرکے آرٹیکل 35 کے تحت کشمیر کا مسئلہ سلامتی کونسل میں لے گیا اور آرٹیکل 35 باب 6 میں آتا ہے اس لیے یہی تصور کیا جاتا ہے کہ یہ قراردادیں باب 6 کے تحت پاس کی گئیں اور یہ ’’ نان بائنڈنگ ‘‘ ہیں ۔ پاکستان سے قبائل کی جارحیت کی تو بہت بات کی جاتی ہے لیکن اس سوال کا بھی تو کوئی جواب دے کہ اگر پاکستان کی طرف سے جارحیت ہوئی تھی تو بھارت اس معاملے کو ’’ مسئلے کے پرامن ‘‘ حل کے لیے باب 6 کے تحت کیوں لے کر گیا ، جارحیت کی صورت میں تو باب7 کے تحت جانا چاہیے تھا ۔ خیر یہ ایک الگ اور دلچسپ پہلو جس پر کسی آئندہ کالم میں بات کریں گے کیونکہ ’ مطالعہ ہندوستان‘ کے بہت سے باب ابھی تشنہ ہیں، اور یہ تشنگی پکار پکار کر کہہ رہی ہے : العطش ، العطش ۔  بھارت سلامتی کونسل میں اقوام متحدہ کے چارٹر کے تحت گیا تھا اور سلامتی کونسل نے اسی چارٹر کی روشنی میں اس مسئلے پر قراردادیں پاس  کیں ۔ سوال اب یہ ہے کہ ان قراردادوں کی حیثیت کیا ہے ۔ اس کا جواب اقوام متحدہ کے چارٹر کے آرٹیکل 25 میں دیا گیا ہے ۔ یاد رہے کہ آرٹیکل 25 باب چھ کا حصہ نہیں ۔ یہ پانچویں باب میں درج ہے جو سلامتی کونسل کے ڈھانچے اور عمومی دائرہ کار سے متعلق ہے۔ اس آرٹیکل میں بتایا گیا ہے کہ سلامتی کونسل کی قراردادوں کی حیثیت کیا ہو گی ا ور ان کے بارے میں ممالک کا رویہ کیا ہو گا  ۔ ذرا اس مختصر سے آرٹیکل کو پڑھ لیجیے:  “The Members of the United Nations agree to accept and carry out the decisions of the Security Council in accordance with the present Charter.”  یعنی یہ آرٹیکل کہہ رہا ہے کہ اقوام متحدہ کے تمام رکن ممالک متفق ہیں کہ وہ سلامتی کونسل کے فیصلوں کو قبول کریں گے اور ان چارٹر کی روشنی میں ان پر عمل کریں گے۔ اس میں کہیں نہیں لکھا کہ باب 6 کی قراردادوں پر عمل کرنا ضروری نہیں ہو گا اور صرف باب 7 کی قراردادیں قابل عمل ہوں گی اور صرف انہی کو نافذ کیا جائے گا۔آرٹیکل 25 یہ وضاحت کر رہا ہے کہ اس چارٹر کے تحت سلامتی کونسل جو بھی فیصلہ کرے گی اسے قبول کرنا ہی کافی نہیں اس پر عمل کرنا بھی لازم ہے۔ اب باب 6 بھی اسی چارٹر کا حصہ ہے اور پاس کی گئی قراردادیں اسی سلامتی کونسل کی ہیں جو اسی چارٹر کے تحت کارروائی کر رہی تھی تو ان قراردادوں کو آرٹیکل 25 میں دی گئی وضاحت کے بعد ’’ نان بائنڈنگ‘‘ کیسے کہا جا سکتا ہے۔  انٹر نیشنل کورٹ آف جسٹس کی سابق صدر بیرونس ہیگنز کا موقف بھی یہی ہے کہ چونکہ آرٹیکل 25 نہ باب 6 کا حصہ ہے نہ باب7 کا ۔ اس لیے اس میں کہی گئی بات کو محض باب 7 تک محدود نہیں کیا جا سکتا بلکہ اس کا اطلاق باب چھ پر بھی ہو گا۔ امریکہ کے انٹر نیشنل لاء کے پروفیسر سٹیفن زیونس اپنی کتاب  "International law, the UN and Middle Eastern conflicts"  میں اس بحث کو یوں سمیٹتے ہیں کہ ایسا ہر گز نہیں کہ باب 6 کی قراداد محض مشاورتی نوعیت کی ہے اور ’ بائنڈنگ‘ نہیں ہے۔ باب چھ کی قرارداد بھی اتنی ہی بائنڈنگ ہے جتنی باب سات کی۔ باب چھ کی قرارداد کو کیسے نافذ کرنا ہے صرف اس کا فیصلہ کرنا باقی ہوتاہے۔ لیکن وہ ہوتی اتنی ہی متبر ہے جتنی باب سات کی قرارداد۔  یہ سوال بطروس غالی کے زمانے میں بھی اٹھا ۔ بطروس غالی جب اقوام متحدہ کے سیکرٹری جنرل تھے تو انہوں نے یہی سوال اقوام متحدہ کے لیگل ایڈوائزر کے سامنے رکھا ۔ انہیں جو جواب ملا اس کے اختتام پر یہ سطر لکھی تھی اور اہم بات یہ کہ ساری سطر ہی ’ کیپیٹل لیٹرز‘ میں لکھی تھی جو معاملے کی اہمیت کو واضح کرتی ہے۔ آپ بھی پڑھ لیجیے ،کیا لکھا تھا:  "NO SECURITY COUNCIL RESOLUTION CAN BE DESCRIBED AS UNENFORCEABLE."  یاد رہے کہ یہ کسی دانشور کا موقف نہیں تھا کہ کسی کی ذاتی رائے قرار دے کر نظر انداز کر دیا جائے۔ یہ اقوام متحدہ کے سیکرٹری جنرل کے سوال پر اقوام متحدہ لے لیگل ایڈوائزر کا جواب تھا ۔  نیمیبیا کیس میں عالمی عدالت انصاف کا اکثریتی فیصلہ بھی یہی تھا کہ سلامتی کونسل کی تمام قراردادیں ’ بائنڈنگ‘ ہوتی ہیں  ۔ اس ساری بحث میں اقوام متحدہ کے چارٹر کا پہلا باب بہت اہم ہے۔ یہ اقوام متحدہ کے مقاصد اور اصول بیان کرتا ہے۔ اس کے دو ہی آرٹیکل ہیں ۔ ذرا دیکھتے ہیں کہ اقوام متحدہ کے چارٹر کا آرٹیکل 2 کیا کہہ رہا ہے؟  آرٹیکل 2 میں واضح طور پر لکھا ہے کہ تمام رکن ممالک اس چارٹرکے تحت عائد Obligations کو پورا کرنے کے پابند ہوں گے۔ اب سوال یہ پیدا ہوتا ہے کہ چارٹر کے تحت عائد Obligations سے کیا مراد ہے؟  قوام متحدہ کی Collective measures committee نے اس کی وضاحت یہ کی ہے کہ چارٹر کے تحت عائد Obligations یعنی فرائض اور ذمہ داریوں میں نہ صرف سلامتی کونسل کی تمام قراردادیں آتی ہیں بلکہ جنرل سمبلی کی قراردادیں بھی ان میں شامل ہیں ۔ ان سب پر عمل کرنا تمام رکن ممالک کی Obligations میں آتا ہے۔ اب جس چیز کو اقوام متحدہ کا چارٹر Obligation قرار دے رہا ہو آپ اسے نان بائنڈنگ کیسے قرار دے سکتے ہیں؟ #Kashimr ....
##############################
https://web.facebook.com/asif.mahmood.1671/posts/2364903990298042
اسلاموفوبیا ، اور توہینِ رسالت کے معاملے پر عمران خان کی گفتگو  ابھی سنی ہے. اس کا حاصل خوشگوار حیرت ہے.
##############################
https://web.facebook.com/asif.mahmood.1671/posts/2366252553496519
کیا کشمیر پر اقوام متحدہ کی قراردادیں ’’ نان بائنڈنگ ‘‘ ہیں؟ آصف محمود ایک غلط فہمی تسلسل سے پھیلائی جا رہی ہے کہ کشمیر پر اقوام متحدہ کی قراردادوں کی کوئی حیثیت نہیں ۔ کیونکہ یہ باب چھ کے تحت پاس کی گئی ہیں اور باب چھ کے تحت پاس کی گئی قراردادیں محض علامتی ہوتی ہیں انہیں قوت سے نافذ نہیں کیا جا سکتا ۔ قوت نافذہ صرف ان قراردادوں میں ہوتی ہے جو باب نمبر7 کے تحت پاس کی جائیں ۔ یہ ایک بالکل غلط موقف ہے۔ انٹر نیشنل لاء کی روشنی میں یہ قراردادیں نہ صرف معتبر ہیں بلکہ ان پر عمل کرنا بھی لازم ہے۔  ان قراردادوں میں کہیں نہیں لکھا کہ یہ ’’ نان بائنڈنگ ‘‘ ہیں ۔ حتی کہ یہ بھی نہیں کہیں لکھا کہ یہ باب 6 کے تحت پاس کی جا رہی ہیں ۔ البتہ چونکہ بھارت اقوام متحدہ کے چارٹرکے آرٹیکل 35 کے تحت کشمیر کا مسئلہ سلامتی کونسل میں لے گیا اور آرٹیکل 35 باب 6 میں آتا ہے اس لیے یہی تصور کیا جاتا ہے کہ یہ قراردادیں باب 6 کے تحت پاس کی گئیں اور یہ ’’ نان بائنڈنگ ‘‘ ہیں ۔ پاکستان سے قبائل کی جارحیت کی تو بہت بات کی جاتی ہے لیکن اس سوال کا بھی تو کوئی جواب دے کہ اگر پاکستان کی طرف سے جارحیت ہوئی تھی تو بھارت اس معاملے کو ’’ مسئلے کے پرامن ‘‘ حل کے لیے باب 6 کے تحت کیوں لے کر گیا ، جارحیت کی صورت میں تو باب7 کے تحت جانا چاہیے تھا ۔ خیر یہ ایک الگ اور دلچسپ پہلو جس پر کسی آئندہ کالم میں بات کریں گے کیونکہ ’ مطالعہ ہندوستان‘ کے بہت سے باب ابھی تشنہ ہیں، اور یہ تشنگی پکار پکار کر کہہ رہی ہے : العطش ، العطش ۔  بھارت سلامتی کونسل میں اقوام متحدہ کے چارٹر کے تحت گیا تھا اور سلامتی کونسل نے اسی چارٹر کی روشنی میں اس مسئلے پر قراردادیں پاس  کیں ۔ سوال اب یہ ہے کہ ان قراردادوں کی حیثیت کیا ہے ۔ اس کا جواب اقوام متحدہ کے چارٹر کے آرٹیکل 25 میں دیا گیا ہے ۔ یاد رہے کہ آرٹیکل 25 باب چھ کا حصہ نہیں ۔ یہ پانچویں باب میں درج ہے جو سلامتی کونسل کے ڈھانچے اور عمومی دائرہ کار سے متعلق ہے۔ اس آرٹیکل میں بتایا گیا ہے کہ سلامتی کونسل کی قراردادوں کی حیثیت کیا ہو گی ا ور ان کے بارے میں ممالک کا رویہ کیا ہو گا  ۔ ذرا اس مختصر سے آرٹیکل کو پڑھ لیجیے:  “The Members of the United Nations agree to accept and carry out the decisions of the Security Council in accordance with the present Charter.”  یعنی یہ آرٹیکل کہہ رہا ہے کہ اقوام متحدہ کے تمام رکن ممالک متفق ہیں کہ وہ سلامتی کونسل کے فیصلوں کو قبول کریں گے اور ان چارٹر کی روشنی میں ان پر عمل کریں گے۔ اس میں کہیں نہیں لکھا کہ باب 6 کی قراردادوں پر عمل کرنا ضروری نہیں ہو گا اور صرف باب 7 کی قراردادیں قابل عمل ہوں گی اور صرف انہی کو نافذ کیا جائے گا۔آرٹیکل 25 یہ وضاحت کر رہا ہے کہ اس چارٹر کے تحت سلامتی کونسل جو بھی فیصلہ کرے گی اسے قبول کرنا ہی کافی نہیں اس پر عمل کرنا بھی لازم ہے۔ اب باب 6 بھی اسی چارٹر کا حصہ ہے اور پاس کی گئی قراردادیں اسی سلامتی کونسل کی ہیں جو اسی چارٹر کے تحت کارروائی کر رہی تھی تو ان قراردادوں کو آرٹیکل 25 میں دی گئی وضاحت کے بعد ’’ نان بائنڈنگ‘‘ کیسے کہا جا سکتا ہے۔  انٹر نیشنل کورٹ آف جسٹس کی سابق صدر بیرونس ہیگنز کا موقف بھی یہی ہے کہ چونکہ آرٹیکل 25 نہ باب 6 کا حصہ ہے نہ باب7 کا ۔ اس لیے اس میں کہی گئی بات کو محض باب 7 تک محدود نہیں کیا جا سکتا بلکہ اس کا اطلاق باب چھ پر بھی ہو گا۔ امریکہ کے انٹر نیشنل لاء کے پروفیسر سٹیفن زیونس اپنی کتاب  "International law, the UN and Middle Eastern conflicts"  میں اس بحث کو یوں سمیٹتے ہیں کہ ایسا ہر گز نہیں کہ باب 6 کی قراداد محض مشاورتی نوعیت کی ہے اور ’ بائنڈنگ‘ نہیں ہے۔ باب چھ کی قرارداد بھی اتنی ہی بائنڈنگ ہے جتنی باب سات کی۔ باب چھ کی قرارداد کو کیسے نافذ کرنا ہے صرف اس کا فیصلہ کرنا باقی ہوتاہے۔ لیکن وہ ہوتی اتنی ہی متبر ہے جتنی باب سات کی قرارداد۔  یہ سوال بطروس غالی کے زمانے میں بھی اٹھا ۔ بطروس غالی جب اقوام متحدہ کے سیکرٹری جنرل تھے تو انہوں نے یہی سوال اقوام متحدہ کے لیگل ایڈوائزر کے سامنے رکھا ۔ انہیں جو جواب ملا اس کے اختتام پر یہ سطر لکھی تھی اور اہم بات یہ کہ ساری سطر ہی ’ کیپیٹل لیٹرز‘ میں لکھی تھی جو معاملے کی اہمیت کو واضح کرتی ہے۔ آپ بھی پڑھ لیجیے ،کیا لکھا تھا:  "NO SECURITY COUNCIL RESOLUTION CAN BE DESCRIBED AS UNENFORCEABLE."  یاد رہے کہ یہ کسی دانشور کا موقف نہیں تھا کہ کسی کی ذاتی رائے قرار دے کر نظر انداز کر دیا جائے۔ یہ اقوام متحدہ کے سیکرٹری جنرل کے سوال پر اقوام متحدہ لے لیگل ایڈوائزر کا جواب تھا ۔  نیمیبیا کیس میں عالمی عدالت انصاف کا اکثریتی فیصلہ بھی یہی تھا کہ سلامتی کونسل کی تمام قراردادیں ’ بائنڈنگ‘ ہوتی ہیں  ۔ اس ساری بحث میں اقوام متحدہ کے چارٹر کا پہلا باب بہت اہم ہے۔ یہ اقوام متحدہ کے مقاصد اور اصول بیان کرتا ہے۔ اس کے دو ہی آرٹیکل ہیں ۔ ذرا دیکھتے ہیں کہ اقوام متحدہ کے چارٹر کا آرٹیکل 2 کیا کہہ رہا ہے؟  آرٹیکل 2 میں واضح طور پر لکھا ہے کہ تمام رکن ممالک اس چارٹرکے تحت عائد Obligations کو پورا کرنے کے پابند ہوں گے۔ اب سوال یہ پیدا ہوتا ہے کہ چارٹر کے تحت عائد Obligations سے کیا مراد ہے؟  قوام متحدہ کی Collective measures committee نے اس کی وضاحت یہ کی ہے کہ چارٹر کے تحت عائد Obligations یعنی فرائض اور ذمہ داریوں میں نہ صرف سلامتی کونسل کی تمام قراردادیں آتی ہیں بلکہ جنرل سمبلی کی قراردادیں بھی ان میں شامل ہیں ۔ ان سب پر عمل کرنا تمام رکن ممالک کی Obligations میں آتا ہے۔ اب جس چیز کو اقوام متحدہ کا چارٹر Obligation قرار دے رہا ہو آپ اسے نان بائنڈنگ کیسے قرار دے سکتے ہیں؟ #Kashimr ....
##############################
https://web.facebook.com/asif.mahmood.1671/posts/2364903990298042
اسلاموفوبیا ، اور توہینِ رسالت کے معاملے پر عمران خان کی گفتگو  ابھی سنی ہے. اس کا حاصل خوشگوار حیرت ہے.
##############################
https://web.facebook.com/asif.mahmood.1671/posts/2366833393438435
ایک بے تکلف دوست نے بار روم میں فقرہ کسا : صاحب آپ ایک ہی سال میں عمران سے بے زار ہو گئے....... میں مسکرا دیا.  چائے دینے والا لڑکا پاس ہی کھڑا تھا کہنے لگا : صاحب آپ سے تو اچھے ہیں یہ ایک سال میں بے زار ہو گئے آپ تو تیس سالوں بعد بھی نواز شریف سے بے زار نہیں ہوئے. اس کے بعد جو ہوا، وہ بیان کرنے کی چیز نہیں ہے.
##############################
https://web.facebook.com/asif.mahmood.1671/posts/2367147226740385
سید علی گیلانی محض عزیمت کا نام نہیں، حکمت کا نام بھی ہے. انہوں نے 1972, 1977 اور  1987 کی انتخابات میں حصہ لیا اور ایم ایل اے منتخب ہوئے مگر اسمبلی میں بھی بات ہمیشہ حق خود ارادیت کی ہی کی. ایک دن تنگ آ کر سپیکر نے کہا کہ گیلانی صاحب آپ کو پاکستان اتنا ہی پیارا ہے اور آپ کو ابھی بھی حق خود ارادیت چاہیے تو آپ نے بھارت کے آئین کے تحت اسمبلی کا الیکشن کیوں لڑا؟ سید علی گیلانی نے کہا کہ جناب سپیکر  ہم چار لوگ اسمبلی میں ہیں کیونکہ بھارتی آئین اور تسلط کے جنازے کو اٹھانے کے لیے چار لوگ ہی درکار ہوں گے.
##############################
https://web.facebook.com/asif.mahmood.1671/posts/2371498972971877
اچھی تقریر سے کشمیر آزاد نہیں ہو سکتا. پس ثابت ہوا عمران کو بری تقریر کرنی چاہیے تھی.
##############################
https://web.facebook.com/asif.mahmood.1671/posts/2371434816311626
اگر تقریر اتنی ہی  بے فائدہ اور فضول چیز ہے تو یہ جو پارلی آ مان میں ملک بھر سے نیم خواندہ حضرات جہالت ، تعصب اورضد کی جگالی  فرماتے ہیں جس کا ایک دن اس قوم کو مبلغ چار سو لاکھ میں پڑتا ہے کیا خیال ہے   اس پر  بھی پابندی نہی لگا دینی چاہیے۔ یہ بات درست ہے کہ تقریر کے بعد اب مستقل مزاجی کے ساتھ کچھ اقدامات بھی ضروری ہیں لیکن جس ملک میں آج بھی شعلہ بیان خطیب ہونا باعث اعزاز سمجھا جاتا ہو اسے کم از کم اتنا تو معلوم ہونا چاہیے کہ سفارت کاری اپنے موقف کے ابلاغ کا نام ہے اور جنرل اسمبلی میں سبھی تقریر ہی کرنے آتے ہیں.
##############################
https://web.facebook.com/asif.mahmood.1671/posts/2372183119570129
یہ بھی اچھی طرح جان لیجیے کہ اقوام متحدہ میں قرارداد پیش کر نے کے لیے کسی بھی ملک کو کسی بھی دوسرے ملک سے دستخط لینے کی کوئی ضرورت نہیں ہوتی. ہر ملک کو یہ حق حاصل ہے وہ خود اٹھے اور قرارداد پیش کر دے. ہاں اس پر اعتراض آ جائے، پھر ووٹ کال کیا جاتا ہے. باقی تفصیل میں آج کے کالم میں پہلے ہی لکھ چکا ہوں.
##############################
https://web.facebook.com/asif.mahmood.1671/posts/2373881672733607
سوویت یونین کے انخلاء کے بعد ہوس اقتدار میں احمد شاہ مسعود اور گلبدین حکمتیار نے کابل کو کھنڈر بنا دیا۔ ان دونوں کی ہوس اقتدار سے تنگ معاشرے میں جب طالبان اٹھے تو حالت یہ تھی کہ گلبدین کو ایک گولی چلائے بغیر اپنا مرکز خالی کرنا پڑا. جب یہ وہاں سے بھاگا تو کہا گیا وہ طالبان سے لڑنا نہیں چاہتا تھا کیونکہ وہ مسلمان تھے. تب میرے جیسے سوچتے ہی رہ گئے کہ احمد شاہ مسعود کیا مسلمان نہ تھا جس سے لڑ لڑ کر بھائی صاحب نے ملک برباد کر دیا. ؟ یہ احساس اس وقت کیوں نہ جاگا؟ احمد شاہ مسعود تو اللہ کے حضور پہنچ گئے لیکن گلبدین حکمتیار ابھی تک اقتدار کے تعاقب میں ہیں۔  وہ افغان صدارتی انتخابات میں امیدوار ہیں۔ میرے لیے اس معاملے میں دلچسپی کی بات بس اتنی سی ہے کہ جسے افغان سماج ’’ کابل کے قصاب ‘‘ کے نام سے یاد کرتا تھا اسے افغانستان سے کتنے ووٹ ملتے ہیں۔
##############################
https://web.facebook.com/asif.mahmood.1671/posts/2375985592523215
جو دوست ٹوئیٹر پر موجود ہیں وہ یہاں جائن کر سکتے ہیں  
##############################
https://web.facebook.com/asif.mahmood.1671/posts/2375974632524311
دنیا ساتھ دے یا نہ دے........ گویا دنیا ساتھ نہیں دے رہی. جب دنیا ساتھ نہیں دے رہی تو گویا سفارتکاری ناکام ہے بھلے اس کی جو بھی وجوہات ہوں. جب سفارتکاری ناکام ہے تو یہ جشن مسرت کا موقع ہے یا لمحہ فکریہ؟
##############################
https://web.facebook.com/asif.mahmood.1671/posts/2377910218997419
اقوام متحدہ میں۔۔۔۔’’ پہلی مرتبہ‘‘؟ آصف محمود  اقوام متحدہ میں عمران خان نے نہایت خوبصورت خطاب کیا ، لازم ہے کہ عمران کی تحسین کی جائے لیکن کیا یہ بھی لازم ہے کہ دوسروں کی ہجو بھی کہی جائے اور ثابت کیا جائے کہ ان سے پہلے تو جو بھی وزیر اعظم آیا اس نے تو بس لٹیا ہی ڈبو ڈالی تھی اور قومی جذبات کی ترجمانی کا فریضہ تو بس تاریخ انسانی میں پہلی مرتبہ ادا ہواہے؟ مبالغہ نفرت میں ہو یا محبت میں ، آزار ہی ہوتا ہے۔  1996ء میں بے نظیر بھٹو وزیر اعظم تھیں اور پاکستان کو مسئلہ کشمیر پر ایک بہت بڑا چیلنج در پیش تھا ۔ ہوا یہ کہ سلامتی کونسل نے30 جولائی 1996 ء کو ایک غیر رسمی میٹنگ میں یہ فیصلہ کر لیا کہ مسئلہ کشمیر کو سلامتی کونسل کے ایجنڈے سے خارج کیا جاتا ہے اور 15 ستمبر سے مسئلہ کشمیر سلامتی کونسل کے ایجنڈے پر نہیں ہو گا ۔ 2 اگست کو سلامتی کونسل کے صدر کے دستخطوں نے ایک نوٹ جاری کر دیا گیا کہ مسئلہ کشمیر اب سلامتی کونسل کے ایجنڈے پر نہیں ہے ۔ اس نوٹ کے ساتھ ایک فہرست میں کچھ اور ایسے مسائل کا بھی ذکر تھا جو گذشتہ پانچ سال میں سلامتی کونسل میں زیر بحث نہیں آئے تھے۔ طے یہ کیا گیا کہ اگر کسی ملک کو اعتراض ہوا تو متعلقہ مسئلے کو ایک سال کے لیے عبوری طور پر ایجنڈے پر رکھ لیا جائے گا لیکن اس ایک سال میںاگر سلامتی کونسل نے اس مسئلے پر غور نہ کیا تو ایک سال کے بعد اسے خود بخود سلامتی کونسل کے ایجنڈے سے خارج تصور کیا جائے گا ۔  پاکستان کے لیے یہ انتہائی پیچیدہ اور تکلیف دہ صورت حال تھی ۔ اگر مسئلہ کشمیر سلامتی کونسل کے ایجنڈے ہی سے خارج ہو جاتا تو بھارت پر جو ایک دبائو تھا وہ بھی ختم ہو جاتا اور مسئلہ کشمیر کی صورت ہی اور کی اور ہو جاتی ۔ معاملہ بے نظیر بھٹو کے علم میں لایا گیا ۔ روایت یہ ہے کہ بے نظیر بھٹو نے پوچھا اس پر کیا کرنا چاہیے تو انہیں بتایا گیا کہ اعتراض داخل کرنا چاہیے تا کہ ایک سال کی مہلت مل جائے اور اس دوران کوشش کر کے سلامتی کونسل میں مسئلہ کشمیر کو زیر بحث لایا جائے۔ بے نظیر بھٹو نے اس سے اتفاق نہیں کیا ۔  انہوں نے ہدایت کی کہ یہ فیصلہ ہی غلط ہے اور ہم اس فیصلے کو تسلیم نہیں کرتے اس لیے اعتراض داخل کرنے کی بجائے سلامتی کونسل کے صدر کو خط لکھا جائے کہ یہ غلط فیصلہ ہے اور اسے واپس لیا جائے ۔ چنانچہ 13 اگست 1996 ء کو اقوام متحدہ میں پاکستانی مندوب نے سلامتی کونسل کے صدر کو خط لکھا کہ یہ فیصلہ غلط ہے اسے واپس لیا جائے۔  اس خط کے مندرجات بی بی نے اپنی نگرانی میں خود تیار کروائے ۔ پہلا اعتراض یہ تھا کہ جناب صدر آپ نے فیصلہ بند دروازوں میں ہونے والے غیر رسمی میٹنگ میں کیسے کر لیا ؟ یہ ایک سنگین معاملہ ہے جس کے بہت سنگین نتائج مرتب ہوں گے اور بین الاقوامی امن اور سلامتی کے لیے سلامتی کونسل کے کردار پر سوال اٹھے گا ۔  دوسرا اعتراض یہ تھا کہ معاملہ پاکستان سے متعلق ہے جناب صدر آپ نے پاکستان سے رجوع کیے بغیر اس سے بات کیے بغیر اور اس کا موقف جانے بغیر یہ فیصلہ کیسے کر لیا ؟ یہ سلامتی کونسل کے مسلمہ اصولوں کی خلاف ورزی ہے۔ تیسرا اعتراض یہ تھا کہ جناب صدر اتنا اہم اور سلگتا ہوا مسئلہ جس پر سلامتی کونسل کی قراردادیں موجود ہیں اسے حل کروانے کی بجائے ایجنڈے ہی سے خارج کرنے کا مطلب تو یہ ہو گا کہ سلامتی کونسل اس مسئلے سے الگ ہو رہی ہے۔ خط میں لکھا گیا کہ پاکستان یہ سمجھتا ہے کہ جس مسئلے کو آپ نے حل کروانا تھا آپ اس مسئلے سے بھاگ رہے ہیں ۔  چوتھا اعتراض یہ تھا کہ آپ نے اس فیصلے کے لیے جو طریقہ کار اختیار کیا تھا جناب صدر وہ طریقہ ہی ناقص ہے اور آپ جس نتیجے پر پہنچے وہ نتیجہ بھی ناقص ہے۔  پانچواں اعتراض یہ تھا کہ یہ جو آپ نے اعتراض کی صورت میں متعلقہ مسئلے کو عبوری طور پر ایک سال کے لیے ایجنڈے پر رکھنے کا فیصلہ کیا ہے ہمیں یہ بھی قبول نہیں ۔  یہی کام کر کے بے نظیر بیٹھ نہیں گئیں ۔ انہوں نے دنیا سے رابطے کیے چنانچہ دنیا بھر سے کئی ممالک نے پاکستان کے اختلافی نوٹ کی بنیاد پر اپنا اختلافی نوٹ سلامتی کونسل کے صدر کو بھیجا ۔ او آئی سی نے بھی اعلامیہ جاری کیا کہ کشمیر کے مسئلے کو سلامتی کونسل کے ایجنڈے سے خارج نہیں کیا جا سکتا ۔ چنانچہ سلامتی کونسل ورکنگ گروپ نے اس بات پر اتفاق کر لیا کہ یہ فیصلہ درست نہیں تھا اور اس پر نظر ثانی کرنے کی ضرورت ہے۔ چنانچہ 29 اگست کو یہ فیصلہ واپس لے لیا گیا ۔ یہی نہیں بلکہ بے نظیر نے یہ اصول بھی تسلیم کروا لیا کہ جب تک متعلقہ فریقین رضامند نہیں ہوں گے کوئی بھی مسئلہ سلامتی کونسل کے ایجنڈے سے خارج نہیں کیا جائے گا ۔  پاکستان کا مقدمہ اقوام متحدہ میں سر ظفر اللہ خان نے بھی لڑا اور ذرا معلوم تو کیجیے کیسے لڑا ۔ اب گر کسی نے انہیں سنا نہیں یا کوئی ان کی تقاریر پڑھ بھی نہیں سکا اور اسے لگتا ہے یہ ’ پہلی مرتبہ‘ ہوا ہے تو اس سادگی پر کوئی کیا کہہ سکتا ہے ۔ یہ مقدمہ بھٹو نے بھی پیش کیا اور یہ مقدمہ پیش کرنے میں بے نظیر بھٹو نے بھی کوئی کمی نہیں چھوڑی ۔ تاریخ کے جس موڑ پر جس نے اپنا کردار ادا کیا اس کی تحسین ہونی چاہیے ۔ عمران خان پر وقت نے ذمہ داری ڈالی تو انہوں نے بھی یہ مقدمہ پوری جرأت سے دنیا کے سامنے پیش کیا ۔اس پر ان کی تحسین بھی ہونی چاہیے لیکن یہ ’’ پہلی دفعہ‘‘ کا نعرہ لگا کر باقی سب کے کام کی نفی کرنا ایک ایسا عمل ہے جس کی نہ تائید کی جا سکتی ہے نہ تحسین۔ یہی معاملہ اسلامو فوبیا کا ہے۔ عمران خان نے یہ بات انتہائی احسن انداز سے دنیا کے سامنے رکھی لیکن یہ بھی ’’ پہلی دفعہ‘‘ نہیں ہوا ۔ مہاتیر محمد عشروں سے اس محاذ پر ڈٹے ہوئے ہیں اور جب انہوں نے Jews rule by proxy کا نعرہ لگایا تھا تو دنیا اس جرأت رندانہ پر بھی حیران رہ گئی تھی۔ .......
##############################
https://web.facebook.com/asif.mahmood.1671/posts/2380354708752970
عمران خان کے معاملے میں نہ مولانا طارق جمیل صاحب کی کسی بات کا کوئی اعتبار ہے نہ مولانا فضل الرحمن صاحب کی. ایک نے محبت میں مبالغہ آمیزی کی حد کر دی ہے دوسرے نے نفرت میں توازن کو چھوڑ دیا ہے. مولانا طارق جمیل کو عمران میں صرف خوبیاں دکھائی دیتی ہیں اور مولانا فضل الرحمن عمران میں کسی خوبی کے وجود کو تسلیم کر نے کو تیار نہیں. اصل راستہ مگر اعتدال کا ہے. عمران نہ فرشتہ ہے نہ ابلیس. اس کی اچھی بات کی تعریف ہونی چاہیے اور غلطی پر تنقید
##############################
https://web.facebook.com/asif.mahmood.1671/posts/2380775012044273
ٹیکس دیجیے لیکن ٹھہریے ، پہلے رشوت دیجیے آصف محمود کیا آپ کو معلوم ہے اسلام آباد ایکسائز اینڈ ٹیکسیشن کے دفتر میں کیا ہو رہا ہے؟  گاڑی بیچنے والے بھی پروفیسر ڈاکٹرتھے ، سابق نیوکلیئر سائنسدان اور گاڑی خریدنے والے بھی پروفیسر ۔ میں نے دونوں سے عرض کی کہ کسی ایجنٹ کو پیسے دیتے ہیں وہ ٹوکن بھی جمع کرا دے گا اور گاڑی بھی آپ کے نام ٹرانسفر ہو جائے گی ۔ دونوں نے کہا نہیں ، عمران خان اتنی محنت کر رہا ہے تو ہمیں بھی رشوت نہیں دینی چاہیے اور ذمہ دار شہری کے طور پر اپنی ذمہ داری ادا کرنی چاہیے اور دفتر جا کر سارا کام کروانا چاہیے ۔ لیجیے صاحب میں بھی خاموشی سے ان کے ساتھ ہو لیا ۔ دفتر میں داخل ہوئے تو چار سو طویل قطاریں ، شدید گرمی ، سائے کا کوئی انتظام نہ پنکھے کا کوئی معقول انتظام ۔ پانی تھا مگر گرم ۔ یہ ٹیکس چور نہیں تھے یہ وہ لوگ ذلیل ہو رہے تھے جو ٹیکس دینے آئے تھے. اب دونوں کے چکر شروع ہو گئے ، ایک کمرے ، وہاں سے دوسرے کمرے ، وہاں سے تیسرے کمرے ، وہاں سے چوتھے کمرے ، چوتھے سے پھر پہلے کمرے ، پہلے سے پھر چوتھے کمرے ۔ ۔ ۔ ۔ ۔ ۔ ۔ نصف گھنٹے کی اس مشق میں کام وہیں کا وہیں تھا ۔ ایک کمرہ تھا جہاں بائیو میٹرک ہوتی تھی ۔ ایک بزرگ تشریف فرما تھے ، موبائل سے کھیل رہے تھے ۔ کہا بائیو میٹرک کرانی ہے ۔ فرمانے لگے یہاں سے نہیں ہوتی ۔ باہر سے ہوتی ہے کروا کے لائیے ۔ جب وہ سفید ریش پر ہاتھ پھیر کر یہ فرما رہے تھے تو مشین ان کے سامنے رکھی تھی ۔ پھر ایک اور کمرے میں پہنچے ۔ طویل انتظار کے بعد ایک فارم تھما دیا گیا ۔ فارم فل کر کے ایک اور کمرے میں پہنچے تو معلوم ہوا ایک فارم اور بھی تھا ۔ پہیہ پھر سے ایجاد کیا گیا ۔ پھر وہاں پہنچے تو سوال ہوا ٹرانسفر فارم تو لگایا ہی نہیں وہ لگوا کر لائیے ۔ پروفیسرصاحب نے کہا آپ پہلے بتا دیتے ۔ کوئی جواب نہیں آیا ۔ پروفیسر صاحب فرمانے لگے اب بائیو میٹرک بھی تو باہر سے کروانی ہے تو کل آ جاتے ہیں ۔ وہاں سے نکلے تو پروفیسر صاحب موبائل پر اسلام آباد کیپیٹل ایڈمنسٹریشن کا پیج کھول کر بیٹھ گئے ۔ چیف کمشنر صاحب کے پیج پر شکایات کا پورٹل تھا ۔ وہان انہوں نے شکایت بھیجی اسی وقت آتو ریپلائی آ گیا وزیر اعظم پورٹل پر شکایت کیجیے ۔ پروفیسر صاحب کہنے لگے اگر شکایت وہاں کرنی ہے تو یہاں یہ آپشن دیا ہی کیوں تھا ۔ میں نے کہا سر مجھے کیا معلوم ۔ شکایت کے لیے ایک واٹس ایپ نمبر بھی درج تھا ۔ انہوں نے نے کہا یہاں میسج کرتے ہیں ۔ معلوم ہوا وہ نمبر واٹس ایپ پر رجسٹر ہی نہیں تھا ۔ شکایت کے لیے ایک فون نمبر بھی تھا بہت کالز کیں مگر  کسی نے نہیں اٹھائی ۔ میں نے سر اب مجھے اجازت دیں میں آپ کو یہ کام کروا دوں ۔ انہوں نے اجازت دے دی ۔ میں نے ایک صاحب کو فون کیا ۔ انہوں نے کہا ادھر ہی رکیے میں آ رہا ہوں ۔ بائیو میٹرک بھی اسی بزرگ سے ہو گئی ۔ فارم بھی سارے ایک کمرے سے مل گئے ۔ لائن میں بھی نہیں رکنا پڑا ۔ اور کام بھی ہو گیا ۔ نتیجہ: صرف ٹیکس دینے آئیں گے تو ذلیل ہوں گے ۔ ٹیکس دینے جائیں تو تگڑی سی سفارش آپ کے ساتھ ہو ورنہ پھر یا تو  ذلیل ہوں یا ایجنٹ کے ذریعے بابو لوگ کو رشوت دے کر کام کروائیں  ایکسائز اینڈ ٹیکسیشن والوں کا انتظام تو واضح ہے سو اے عزیز ہم وطنو اسلام آباد میں ٹیکس ضرور دیجیے مگر پہلے رشوت دیجیے ۔ چیف کمشنر اور ڈپٹی کمشنر کے فیس بک اور ٹویٹر پر دیے گئے بھاشنوں سے زیادہ متاثر ہونے کی ضرورت نہیں ہے.
##############################
https://web.facebook.com/asif.mahmood.1671/posts/2380705355384572
کابینہ بلکہ پوری پارلیمان میں کتنے ہیں جنہیں مطالعے جیسی بری عادت  ہو اور جو خطے میں بدلتے رجحانات کا ادراک رکھتے ہوں ۔
##############################
https://web.facebook.com/asif.mahmood.1671/posts/2382275005227607
جنرل اسمبلی میں حسینہ واجد کے الزامات ۔ ۔ ۔ حقیقت کیا ہے؟  آصف محمود عمراں خان کی جنرل اسمبلی میں کی گئی تقریر کا جواب دیتے ہوئے بھارتی مندوب نے حسینہ واجد کی تقریر کا حوالہ دیا جس میں پاکستان پر مشرقی پاکستان میں قتلِ عام اور عصمت دری کے الزام عائد کیے گئے ۔ اس الزام کو بعد ازاں پاکستان میں بھی کچھ لوگوں نے بڑے اہتمام سے سوشل میڈیا پر شیئر کیا ۔ اب ضرورت اس بات کی ہے کہ دیکھ لیا جائے حقیقت کیا تھی ۔ آئیے تاریخ کے کچھ صفحات الٹتے ہیں ۔ پہلے قتل عام کے الزامات کو دیکھتے ہیں ۔ شیخ مجیب پاکستان سے رہا ہو کر لندن پہنچے تو کہا ’’ پاکستان نے 10 لاکھ بنگالیوں کو قتل کیا ہے‘‘ ۔ لندن سے ڈھاکہ جاتے ہوئے دلی میں رکے تو ان پر نیا ’ انکشاف‘ ہوا اور کہا ’’ پاکستان نے ہمارے 35 لاکھ بنگالیوں کو قتل کیا ہے‘‘ ۔ کچھ دن گزرے تو ایک باقاعدہ بیان جاری فرما دیا کہ پاکستان نے 30 لاکھ بنگالیوں کو قتل کیا اور 3 لاکھ عورتوں کی عصمت دری کی گئی‘‘ ۔ بعد میں یہی اعدادوشمار بنگلہ دیش اور بھارت کا بیانیہ بن گئے اور انہیں دہرایا جاتا رہا ۔ سوال یہ ہے اس بے بنیاد پراپیگنڈے کا علم و تحقیق کی دنیا میں کیا کوئی اعتبار ہے باقی دلائل اور شواہد کو تو ایک طرف رکھ دیں سب سے پہلے بنگلہ دیش اور بھارت سے آنے والی اپنی گواہیاں اور تضادات دیکھ لیتے ہیں ۔ بنگلہ دیش کے پہلے وزیر اطلاعات شیخ عبد العزیز کے مطابق یہ اعدادو شمار غلط ہیں ۔ خود جنرل جگجیت سنگھ اروڑہ نے ان اعدادو شمار کو تسلیم کرنے سے انکار کر دیا تھا ۔ صورت حال یہ تھی کہ 21 دسمبر 1971 کو ڈھاکہ سے شائع ہونے والے ’ پوربو دیش‘ کے اداریے میں سوال اٹھایا گیا کہ لوگ جاننا چاہتے ہیں کتنے لوگ قتل ہوئے ۔ پھر ایک ہی رات میں اس اخبار کے محققین کرام اپنی تحقیق پوری کر لیتے ہیں اور اگلے ہی روز اداریے میں دعوی فرمایا جاتا ہے کہ 30 لاکھ لوگ قتل کیے گئے ۔ یہ فسانہ کہاں سے آیا؟ اس راز سے بھی کسی اور نے نہیں ، خود بنگلہ دیش کے پہلے سیکرٹری خارجہ سید انوار الکریم نے پردہ اٹھا دیا ۔ ان کا کہنا یہ اعدادو شمار مبالغہ آمیزی پر مبنی ہیں اور جب میں نے مجیب سے پوچھا یہ اعدادوشمار کہاں سے لیے تو معلوم ہوا روس کے کمیونسٹ پارٹی کے ایک اخبار ’ پراودا‘ نے ایسا لکھا تھا ۔ ابھی چند سال قبل24 اپریل 2014 کے دی ہندو میں بھارت کے یہودی جنرل جیکب کی رائے سامنے آئی ۔ اس کے مطابق بھی یہ تعداد ہزاروں میں تھی ۔ بنگلہ دیش صحافت میں ایک معتبر جوہری کا رہاہے ۔ ان کی کتاب ’’ The Myth of Thirty Lakh میں لکھا ہے کہ یہ بات سرا سر جھوٹ ہے ۔ ان کے مطابق انہوں نے مختلف اضلاع کا دورہ کر کے لوگوں سے سوال کیا کہ کیا کسی کی پاکستانی فوجی نے عصمت دری کی ۔ ان میں سے ہر فرد نے کہا ’’ نہیں کی‘‘ ۔ انہوں نے کتاب میں ایک اہم سوال اٹھایا کہ شیخ مجیب نے اعدادو شمار کہاں سے لیے اور سروے کس نے کیا؟ ٖ گارجین کے ولیم ڈورمند کی ایک رپورٹ 6 جون 1972 کو شاءع ہوئی اس رپورٹ کے مطابق قتل عام کی بات محض یک افسانہ ہے جسے اچھالا گیا ۔ بنگلہ دیش ہی کے ایک محقق نعیم مہیمن کا ایک مقالہ ہے جو ’ اکنامک ایند پولیٹیکل ویکلی‘ میں 26 جنوری 2008 کو شاءع ہوا ان کے مطابق یہ جھوٹ بنگلہ دیش میں اس تواتر سے دہرایا گیا کہ اس پر سوال اٹھانا اب ممکن نہیں رہا ۔ ہٹلر نے مبینہ طور پر 60 لاکھ یہودیوں کو 6سال میں قتل کیا ۔ 30 لاکھ بنگالی 7 ماہ میں کیسے قتل ہو گئے;22 مارچ کو آپریشن شروع ہوا اور 16 دسمبر تک کے ایام گن لیں تو شیخ مجیب کے الزام کے مطابق گویا ہر روز 11 ہزار پانچ سو کے قریب بنگالی قتل ہوئے ۔ یعنی ہٹلر سے چھ گنا زیادہ قتل عام ۔ کیا اس سے بے ہودہ الزام بھی کوئی ہو سکتا ہے یہ بھی مت بھولیے کہ شیخ مجیب نے 1972 میں مقتولین آزادی کے تفصیلات جمع کرنے کے لیے ایک 12 رکنی کمیشن بنایا تھا ۔ اسے عبد الرحیم انکوائری کمیشن کہا جاتا ہے ۔ سرکاری سطح پر اس کی تشہیر ہی نہیں کی گئی بلکہ شیخ مجیب نے عوامی لیگ کے تمام عہدیداروں کو تفصیلات اکٹھا کرنے کا حکم دیا ۔ جب تحقیق سامنے آئی تو کیا آپ کو معلوم ہے اس فہرست میں کتنے مقتولین کا نام درج تھا دو ہزار ۔ جی ہاں گارجین کی6 جون 1972کی رپورٹ کے مطابق صرف دو ہزار بنگالی ایسے لوگ تھے جن کے بارے میں کہا گیا کہ فوج کے ہاتھوں مارے گئے ۔ ولیم دورمنڈ کا کہنا ہے کہ یہ رپورٹ پڑھی تو شیخ مجیب غصے سے کانپنے لگ گیا ، رپورٹ کو اٹھا پر زمین پر دے مارا اور چلانے لگا کہ یہ رپورٹ اپنے پاس رکھو میں نے تیس لاکھ کہہ دیا تو بس تیس لاکھ ہی ہیں ۔ شرمیلا بوس نے تو یہاں تک لکھا ہے کہ غیر بنگالیوں کی لاشوں کی تصاویر لے کر جنہیں مکتی باہنی نے مارا تھا یہ پروپیگنڈا کیا گیا کہ یہ بنگالی ہیں جنہیں پاکستانی فوج نے قتل کیا ہے ۔ یہی بات ’’ ایسٹ پاکستان ٹریجڈی‘‘ میں پروفیسر شبروک ولیم نے بھی لکھی ہے ۔ عصمت دری کے الزام پر بھی شرمیلا بوس کی گواہی پڑھ لیجیے:’’پاکستانی افواج پر عورتوں کی بے حرمتی کا الزام بے بنیاد ہے ۔ میں نے وسیع پیمانے پر انٹر ویوز ، مکالموں اور تحقیق سے یہ دیکھا ہے کہ پاکستانی فوج نے عورتوں کو نہیں بلکہ صرف مقابلہ کرنے والے جنگجوءوں کو نشانہ بنایا‘‘ ۔ امریکہ میں بنگلہ دیش کے سابق سفیر شمشیر احمد چودھری ان اعداد و شمار کو شرارت پر مبنی قرار دے چکے ہیں ۔ شیخ مجیب نے عصمت دری کی شکار خواتین کے لیے تین ہزار ٹکا کی رقم کا اعلان کر کے بھی دیکھ لیا پھر بھی اسے ناکامی ہوئی ۔ چند ہزار خواتین کی فہرست بن سکی جو مکتی باہنی اور بھارت فوج کے ہاتھوں بر بریت کا شکار ہوئیں ۔ یاسمین سائیکیا کی کتاب’’ وومن ، وار اینڈ دی میکنگ آف بنگلہ دیش‘‘ میں لکھا گیا کہ مکتی باہنی اور بھارتی افواج نے بہاری اور غیر بنگالی عورتوں کی عصمت دری کی ۔ یہی بات بینا ڈی کوسٹا نے ’’نیشن بلڈنگ ، جنڈر اینڈ وار کرائمزان ساءوتھ ایشیا ‘‘ میں لکھی ہے ۔ مسلسل پروپیگنڈے سے کچھ ذہنوں کو تو پراگندہ کیا جا سکتا ہے اس سے حقائق نہیں بدل سکتے ۔
##############################
https://web.facebook.com/asif.mahmood.1671/posts/2384473905007717
کیا انٹر نیشنل لاء کشمیریوں کو مسلح جدوجہد کی اجازت دیتا ہے؟ آصف محمود بھارت کے بڑھتے ہوئے مظالم اور اقوام عالم کی لاتعلقی سے تنگ آ کر کشمیری اگر بندوق اٹھانے کا فیصلہ کر لیتے ہیں تو کیا انٹر نیشنل لاء کی روشنی میں یہ ایک جائز اقدام ہو گا ؟ میں اس وقت حکمت عملی اور زمینی حقائق کی بات نہیں کر رہا ، میرے پیش نظر صرف معاملے کا قانونی پہلو ہے۔ 1949 ء کے جنیوا کنونش کے ایڈیشنل پروٹوکول 1کے آرٹیکل 1 کی ذیلی دفعہ 4 میں اس حق کو تسلیم کیا گیا ہے۔ یہ پروٹوکول بین الاقوامی سطح پر ہونے والے مسلح تصادم اور جنگوں کے متاثریں کے تحفظ سے متعلق ہے اور اس کے آرٹیکل 1 کی ذیلی دفعہ 4 میں کہا گیا ہے کہ حق خود ارادیت کے حصول کے لیے اگر کوئی کسی غاصب قوت سے لڑ رہا ہے تو اس مسلح تصادم کو بھی دیگر جنگوں کی طرح (انٹرنیشنل آرمڈ کانفیلکٹ) بین الاقوامی تنازعہ سمجھا جائے گا ۔ اہم نکتہ یہ ہے کہ اسے دہشت گردی نہیں تصور کیا جائیگا بلکہ یہ بین الاقوامی تنازعہ قرار پائیگا ۔  جنرل اسمبلی کی قرارداد نمبر 3314 بھی کشمیریوں کو مسلح جدوجہد کا حق دیتی ہے۔اس قرارداد میں ’ جارحیت‘ کے لفظ کی تشریح کرتے ہوئے آرٹیکل 7 میں کہا گیا کہ حق خود ارادیت اور غاصب قوت سے آزادی کے لیے جو جدوجہد کی جا رہی ہو گی اس پر اس قرارداد کا اطلاق نہیں ہو گا یعنی اسے ناجائز تصور نہیں کیا جائے گا ۔  یہاں بعض مبصرین نے یہ نکتہ آفرینی ضرور کی کہ قرارداد میں صرف Struggle کی بات کی گئی ہے Armed Struggle یعنی مسلح جدوجہد کی بات تو نہیں کی گئی ۔لیکن اگر اس لفظ کا سیاق و سباق دیکھیں تو معلوم ہوتا ہے کہ یہ مسلح جدوجہد ہی کی بات کی جا رہی ہے کیونکہ یہ قرارداد ’ جارحیت‘ کی تشریح کر رہی ہے اور جارحیت کو عالمی امن کے خطرہ قرار دے رہی ہے اور اس میں یہ استثناء رکھا گیا ہے کہ حق خود ارادیت کے لیے اور غاصب قوت سے آزادی کی خاطر جدوجہد کی جا سکتی ہے۔یہ پوری قرارداد سیاسی جدوجہد سے متعلق نہیں بلکہ اس کا تعلق جنگ اور جارحیت سے ہے ۔ اس لیے قرارداد میں جو بھی اصطلاح استعمال کی جائے گی اسے سیاق و سباق میں دیکھنا ہو گا  ۔ جمہوری جدو جہد کی تو ویسے بھی اجازت ہے اور اس کے لیے جنرل اسمبلی کو اتنے تردد میں پڑنے کی کیا ضرورت تھی ؟ جو چیز پہلے ہی سے جائز تھی اسے جائز قرار دینے کے لیے جنرل اسمبلی کو پوری قرارداد لانے کی کوئی ضرورت نہ تھی ۔  پھر بھی اگر کوئی اختلاف یا ابہام موجود تھا تو جنرل اسمبلی نے اسے بھی دور کر دیا ۔ 3 دسمبر 1982 ء کو جنرل اسمبلی میں ایک اور قرارداد ( نمبر 37/43) منظور کی گئی اور اس کی کلاز 2 میں نہایت واضح انداز سے لکھ دیا کہ حق خود ارادیت اور غاصبانہ قبضے کے خلاف مسلح جدو جہد ایک جائز اقدام تصور ہو گا ۔ یہ قرارداد اتنی واضح ہے کہ اس کے بعد کسی اگر مگر کی گنجائش ہی باقی نہیں رہتی ۔ ذرا دیکھ لیجیے اس قرارداد میں کیا لکھا گیا:  Reaffirming the importance of the universal realization of the right of peoples to self-determination,..... (General assembly) Reaffirms the legitimacy of the struggle of peoples for independence, territorial integrity, national unity and liberation from colonial and foreign domination and foreign occupation by all available means, including armed struggle;  یہاں دو چیزیں اہم ہیں۔  پہلی بات تو یہ کہ جدو جہد کی نوعیت کو واضح کر دیا کہ حق خود ارادیت اور غاصب قوت کے ناجائز قبضے کے خلاف آزادی کے لیے لڑنے والوں کو مسلح جدو جہد سمیت تمام دستیاب ذرائع استعمال کر نے کا حق ہے۔ یہاں all available means, including armed struggle کہا گیا ہے اور اس میں جہان معنی پوشیدہ ہے۔  دوسری اہم بات اس قرارداد میں reaffirm کا لفظ استعمال ہونا ہے۔ اس کا مطلب ہے کسی چیز کی دوبارہ تصدیق کرنا ۔ تو جب یہ قرارداد مسلح جدوجہد کے حق کو ایک بار پھر تسلیم کر رہی ہے تو اس کا مطلب یہ ہے کہ جنرل اسمبلی کے مطابق مسلح جدوجہد کا حق پہلے بھی موجود تھا ۔ یعنی قرارداد نمبر 3314 میں جس جدوجہد کی بات کی گئی تھی وہ مسلح جدوجہد ہی تھی ۔  چنانچہ ہم نے دیکھا کہ جب حماس کو دہشت گرد تنظیموں کی فہرست میں ڈالا گیا تو لگسمبرگ کی عدالت نے اس فیصلے کو منسوخ کر تے ہوئے حماس کے قاسم برگیڈ کا نام اس فہرست سے نکالنے کا حکم دیتے ہوئے قرار دیا کہ اسے مسلح جدوجہد کا حق حاصل ہے۔  دہشت گردی پر منعقد بین الاقوامی کانفرنس میں او آئی سی کا موقف بھی یہی تھا کہ حق خود ارادیت اور غاصبانہ قبضے کیخلاف لڑنے والے دہشت گرد نہیں ہوتے کیونکہ ان کی مسلح جدوجہد کا حق تسلیم شدہ ہے۔  پاکستان میں کچھ لوگوں کا موقف یہ ہے کہ نائن الیون کے بعد دنیا بدل چکی ہے اور دنیا مسلح جدوجہد کی کسی بھی شکل کو قبول کرنے کو تیار نہیں ہے۔ ایسا نہیں ہے۔ قانونی پوزیشن آج بھی وہی ہے جو اوپر بیان کر دی گئی ہے۔ کسی چیز کے جائز یا ناجائز ہونے کا تعلق اہل دانش کے تبصروں یا خوف سے نہیں ہے بلکہ اس کا تعلق اس بات سے ہے کہ اس چیز کے بارے میں انٹر نیشنل لاء کیا کہتا ہے۔  کشمیریوں کی مسلح جدو جہد کے حق کی بابت انٹر نیشنل لاء کیا کہتا ہے ، یہ آپ کے سامنے ہے۔  حکمت عملی کا معاملہ البتہ الگ ہے اور وہ وقت کے ساتھ بدلتی رہتی ہے۔ حالات بطاہر نا سازگار ہوں تو اس کا مطلب یہ ہر گز نہیں کہ انٹر نیشنل لاء نے جو چیز جائز قرار دی ہے ڈر اور خوف سے اسے ناجائز قرار دے دیا جائے۔ اسی طرح انٹر نیشنل لاء میں مسلح جدو جہد کی اجازت کا یہ مطلب بھی نہیں کہ لازمی طور پر اب ہر وقت مسلح جدوجہد ہی کی جائے۔ یہ مظلوم اور محکوم قوم کا فیصلہ ہو تا ہے کہ وہ کس وقت کون سی حکمت عملی اختیار کرتی ہے ۔ تاہم کشمیری اگر کسی مرحلے پر مسلح جدو جہد کا فیصلہ کرتے ہیں تو ہمیں معلوم ہونا چاہیے انٹر نیشنل لاء کی روشنی میں یہ ایک جائز اقدام ہو گا۔ .....
##############################
https://web.facebook.com/asif.mahmood.1671/posts/2383550991766675
مولانا فضل الرحمن مارچ کرتے ہیں یا نہیں اور اس مارچ کے نتیجے میں حکومت کا دھڑن تختہ ہوتا ہے یا مولانا کی سیاست کا، یہ ساری بحث فی الوقت ثانوی اہمیت کی حامل ہے.  ایک عام آدمی کے پیش نظر، کم از کم جڑواں شہروں میں، اس وقت یہ سوال زیادہ اہم ہے کہ وہ آج کے دن ڈینگی سے محفوظ رہ سکیں گے یا نہیں. دونوں شہر اس وقت ڈینگی کے رحم و کرم پر ہیں. لاہور کے لوگوں نے اگر دو دفعہ ڈاکٹر یاسمین راشد کو الیکشن میں شکست دی تو غلط نہیں کیا. عوامی فیصلہ مان لینا چاہیے. جسے اس کا حلقہ انتخاب دو دفعہ ٹھکرا دے اسے مخصوص نشستوں پر کامیاب کرا کوئی منصب نہیں دینا چاہیے. عوام کے اجتماعی شعور کا احترام کرنا چاہیے.
##############################
https://web.facebook.com/asif.mahmood.1671/posts/2385125678275873
آیا ہے اک راہ نما کے استقبال کو اک  بچہ  پیٹ ہے خالی آنکھ میں حسرت ہاتھوں میں گلدستہ ہے
##############################
https://web.facebook.com/asif.mahmood.1671/posts/2386716664783441
یہ الحاق تھا یا عبوری الحاق؟ انٹر نیشنل لاء کیا کہتا ہے؟ آصف محمود مہاراجہ کے بھارت سے کیے گئے نامعتبر الحاق کے بارے میں ایک اہم ترین حقیقت ہمارے ہاں کبھی زیر بحث نہیں آئی کہ یہ الحاق نہیں تھا ، یہ عبوری الحاق تھا اور یہ بات دستاویز ات میں درج ہے کہ اس الحاق کا ہر گز یہ مطلب نہیں کہ کشمیر نے اپنا فیصلہ کر لیا ہے بلکہ وہاں تحریری طور پر یہ ضمانت موجود ہے کہ ا س عبوری الحاق کے باوجود کشمیر کی قسمت کا فیصلہ ابھی باقی ہے اور یہ فیصلہ کشمیر کے عوام نے کرنا ہے۔تو کیا خیال ہے تھوڑا سا ’ مطالعہ ہندوستان‘ ہو جائے؟ اس پہلو پر تو ہم بات کر چکے کہ بھارت کی فوجیں پہلے سری نگر میں اتریں اور الحاق کی نامعتبر دستاویز پر مہاراجہ نے بعد میں دستخط کیے ۔ جب فوجیں اتر چکیں اور مہاراجہ دستخط کر چکا تو یہ دستاویز اسی روز بھارتی گورنر جنرل لارڈ مائونٹ بیٹن کو پہنچائی گئی اور اسی روز بھارت کے گورنر جنرل مائونٹ بیٹن اسے قبول کرتے ہوئے مہاراجہ کو خط لکھ کر اطلاع دی ۔ اس خط میں مائونٹ بیٹن نے مہاراجہ کو مخاطب کرتے ہوئے لکھا کہ چونکہ ہماری یہ پالیسی رہی ہے کہ جس ریاست میں الحاق پر تنازع پیدا ہو جائے گا وہاں الحاق کا فیصلہ وہاں کے عوام کریں گے ، اس لیے ہمارا اب بھی فیصلہ یہ ہے کہ حالات معمول پر آتے ہی کشمیر کے الحاق کا مسئلہ کشمیر کے عوام کے سامنے رکھا جائے گا اور وہی اس پر فیصلہ کریں گے۔ غور فرمائیے مائونٹ بیٹن الحاق قبول کر چکے ہیں لیکن مہاراجہ کو لکھ رہے ہیں کہ الحاق کا حتمی فیصلہ ابھی باقی ہے اور وہ کشمیر کے عوام نے کرنا ہے۔ اب یہ فیصلہ آپ خود کر لیجیے کہ مہاراجہ کے الحاق کی خود بھارت کی نظر میں کیا حیثیت تھی۔ بھارت کا اس نکتے پر انتہائی بچگانہ موقف ہے۔ اس کا کہنا ہے کہ مائونٹ بیٹن کے اس وعدے کی کوئی قانونی حیثیت نہیں ہے ۔ یہ انہوں نے نجی حیثیت میں ایک خط لکھ کر کیا اور یہ خط الحاق کی دستاویز کا حصہ نہیں ہے۔ الحاق کی دستاویز میں ایسا کچھ نہیں لکھا کہ اس الحاق کے باوجود ابھی کشمیر کا فیصلہ باقی ہے اور یہ فیصلہ عوام کریں گے اس لیے اس خط کی کوئی وقعت نہیں ہے نہ ہی بھارت اس کے مندرجات کا پابند ہے۔ بھارت کے نزدیک الحاق کی دستاویز صرف ایک ہی ہے اور لارڈ مائونٹ بیٹن کا خط اس دستاویز کا حصہ نہیں ہے۔ پاکستان کا موقف یہ ہے کہ ایک معاہدہ کرتے وقت جو ٓافیشل خط و کتابت ہوتی ہے وہ بھی معاہدے کا حصہ ہی ہوتی ہے اس لیے لارڈ مائونٹ بیٹن کا یہ خط بھی الحاق کی دستاویز کا حصہ سمجھا جائے گا ۔ اب سوال یہ ہے کہ اس نکتے پر انٹر نیشنل لاء کیا کہتا ہے؟ انٹر نیشنل لاء پاکستان کے موقف کی تائید کرتا ہے ۔ ویانا کنونشن آن دی لاء آف ٹریٹیز کے آرٹیکل 2 کی کلاز (a) میں Treaty کی تعریف کرتے ہوئے کہا گیا ہے : "Treaty" means an international agreement concluded between States in written form and governed by international law, whether embodied in a single instrument or in two or more related instruments and whatever its particular designation; اس تعریف میں دو باتیں اہم ہیں ۔ اول : معاہدہ کے لیے ایک دستاویز کی شرط ضروری نہیں ۔ متعلقہ دستاویزات کو بھی ٹریٹی ہی سمجھا جائے گا ۔ دوم : اس کے لیے particular designation کا ہونا بھی ضروری نہیں یعنی ضروری نہیں کہ ان متعلقہ دستاویزات کا نام بھی وہی ہو جو معاہدے کا ہو ۔ یعنی الحاق کی دستاویز سے متعلقہ اگر ایک خط ہے تو وہ بھی ’ ٹریٹی‘ ہو گا بھلے وہ الحاق کی دستاویز کی بجائے ایک خط کہلاتا رہے ۔ گویا وہانا کنونشن کے نزدیک مائونٹ بیٹن کا یہ خط بھی الحاق کی دستاویز کا حصہ ہے اور اس میں کیا گیا وعدہ دستاویز میں کیا گیا وعدہ سمجھا جائے گا ۔ یہ ایک طرح کی ’’ آفر اور ایکسیپٹنس‘‘ والا معاملہ تھا اور دونوں کو اکٹھا کر کے پڑھا جائے گا ۔ لیکن دل چسپ بات یہ ہے کہ بھارت تو اس کے بعد بھی متعدد مرتبہ یہ ضمانت دے چکا کہ اس الحاق کے باوجود ابھی کشمیر کی قسمت کا نہ صرف یہ کہ فیصلہ باقی ہے بلکہ یہ بھی کہ یہ فیصلہ کشمیر کے عوام نے کرنا ہے۔ الحاق کے تین بعد یعنی تیس اکتوبر کو نہرو نے لیاقت علی خان کو ٹیلی گرام بھیجا اور اس میں بھی لکھا کہ بھارت اپنے گورنر جنرل کے دیے عہد پر قائم ہے اس ٹیلی گرام کے الفاظ قابل غور ہیں ۔ نہرو نے لکھا : ’’ ہم یہ یقین دہانی کراتے ہیں کہ ہم بہت جلد کشمیر سے فوجیں نکال لیں گے اور ہم یہ عہد کرتے ہیں کہ کشمیر کے مستقبل کا فیصلہ کشمیر کے عوام کریں گے اور یہ وعدہ محض حکومت پاکستان سے نہیں ہے ، یہ وعدہ کشمیریوں سے بھی ہے اور ساری دنیا سے بھی‘‘ ۔2 نومبر کو نہرو نے قوم سے خطاب کیا اور یہی وعدہ بطور وزیر اعظم اپنی قوم سے کیا ۔ 15 جنوری کو بھارتی مندوب نے یہی وعدہ سلامتی کونسل میں کیا کہ مہاراجہ کے بھارت سے الحاق سے کشمیر کی قسمت کا فیصلہ نہیں ہوا بلکہ یہ فیصلہ ابھی باقی ہے اور یہ فیصلہ کشمیر کے عوام نے کرنا ہے۔ بھارت نہ صرف مہاراجہ کو خط لکھ کر تسلیم کر چکا کہ آپ کے الحاق کے باجود کشمیر کا فیصلہ ہونا ابھی باقی ہے اور یہ فیصلہ عوام نے کرنا ہے بلکہ بھارت اس حقیقت کا اعتراف وزیر اعظم سے آفیشل خطو کتابت میں بھی کر چکا ۔ بھارت اقوام متحدہ کی سلامتی کونسل میں بطور ریاست بھی یہی وعدہ کر چکا ہے کہ مہاراجہ کے بھارت سے الحاق کا ہر گز یہ مطلب نہیں کہ کشمیر کی تقدیر کا فیصلہ ہو گیا بلکہ یہ فیصلہ ابھی ہونا باقی ہے اور اس کا حق کشمیر کے عوام کو ہے ۔ اتنے اعترافات ، اتنی ضمانتوں اور اتنے وعدوں کے بعد بھارت اپنے وعدوں اور ضمانتوں سے مکر تو سکتا ہے لیکن اس سے معاملے کی قانونی حیثیت پر کوئی فرق نہیں پڑتا ۔ انٹر نیشنل لاء کی روشنی میں معاملے کی قانونی حیثیت آج بھی وہی ہے کہ کشمیر کی قسمت کا فیصلہ ابھی ہونا ہے اور یہ فیصلہ کشمیر کے عوام نے کرنا ہے۔
##############################
https://web.facebook.com/asif.mahmood.1671/posts/2390147267773714
پرستان جیسے جنگل میں گھری اس عمارت کو کویت ہاسٹل کہتے ہیں. اس کے ایک گوشے میں اپنے کئی سال گزرے.
##############################
https://web.facebook.com/asif.mahmood.1671/posts/2387102174744890
یعقوب  شیخ ان چند اہل سیاست میں سے ہیں جن سے پہلی ہی ملاقات میں دوستی ہو گئی۔ تحریک انصاف کے ایم این اے ہیں اور مولانا فضل الرحمان کو شکست دے کر ایم این اے بنے ہیں۔ جیت کر جب عمران خان سے ملنے گئے تو عمران نے گلے لگا لیا کہ تم تو ورلڈ کپ جیت کر آئے ہو۔ یہاں ان کا تعارف کرا نا مقصود نہیں کیونکہ تحریک انصاف بھی ان سے واقف ہے کہ وہ اس جماعت کے ایم این اے ہین اور جے یو آئی ان سے زیادہ واقف ہے کیونکہ وہ پہلے جے یو آئی میں تھے اور جے یو آئی چھوڑ کر تحریک انصاف میں آئے اور اپنے سابق امیر کو 52031 ووٹوں کے مقابلے میں 79334 ووٹ لے کر شکست دے دی۔ یہاں ان کی ایک پیش کش کا ذکر کرنا مقصود ہے۔ ان کا کہنا ہے کہ میرے حلقے کو کھول دیا جائے ، غیر جانبدار مبصریں بھی بٹھا لیے جائیں ، کارروائی بھی ساری قوم کو ٹی وی چینلز پر براہ راست دکھائی جائے اور پھر میں ہار جائوں تو مولانا سچے اور میں جیت جائوں تو ہم سچے۔
##############################
https://web.facebook.com/asif.mahmood.1671/posts/2425793210875786
نواز شریف کے پلیٹلیٹس کم ہونے پر متضاد باتیں کی جا رہی ہیں. ان کے صاحبزادے کا کہنا ہے زہر دیا گیا اور نیب کا کہنا ہے یہ اس دوائی سے ہوا جو نواز شریف کے اپنے معالج نے انہیں دی تھی. کچھ لوگ یہ بھی کہہ رہے ہیں کہ یہ جان بوجھ کر کیا گیا ہے تا کہ میاں نواز شریف کی مظلومیت کا تاثر قائم کیا جا سکے. ایسی صورت حال میں حتمی بات کرنا بہت مشکل ہو جاتا ہے لیکن انسانیت کا کم تر درجہ یہ ہے  کہ ایسے مواقع پر خیر اور بھلائی کا جملہ کہنے کی توفیق نہ ہو تو  تضحیک اور توہین  کی بجائے خاموش رہ لیا جائے جب تک کہ سچ سامنے نہ آ جائے. کلثوم نواز کی بیماری کا  ھی ایسے ہی مذاق اڑایا گیا تھا اور پھر وہ خالق حقیقی سے جا ملیں.
##############################
https://web.facebook.com/asif.mahmood.1671/posts/2425117724276668
بڈھے بڈھے جرنیل اور کم سن مولانا آصف محمود ننھے منے مولانا بڈھے بڈھے جرنیلوں پر برس پڑے تو نوح ناروی یاد آئے کہ ’’ ابھی کم سن ہیں‘‘ .....  بگڑ گئے تو کیا ہوا، عمر ہی ایسی ہے ۔ لیکن گنجینہِ معنی کا طلسم کھلا تو معلوم ہوا نشانے پر امجد شعیب تھے ۔ منظر لکھنوی نے کہا تھا  : کم سنی کیا کم ہے ، اس پر قہر ہے شکی مزاج ۔ کم سن مولانا نے الزام بھی لگایا تو کتنا نامعتبر؟  ’’ اسرائیل کے ٹکڑوں پر پلنے والے‘‘۔  اس ملک میں کسی بھی شریف آدمی پر کیچڑ اچھال دینا کتنا آسان ہے ، جسے سیاسی عصبیت حاصل نہیں ، اس کے لیے وطن عزیز میں کوئی امان نہیں ہے؟ سیاست نہ ہوئی بازار ہو گیا جہاں ہر گھر سے گلی آتی ہے۔  مولانا پاکستانی سیاست کا ایک معتبر نام ہے ، سمجھ سے باہر ہے وہ غلطی ہائے مضامین کا اشتہار کیسے بن گئے ۔ کم سن مولانا بڈے بڈھے جرنیلوں پر ایک طرف تو اس بات پر خفا ہیں کہ یہ انہیں سیاست سکھانے کیوں آ جاتے ہیں دوسری جانب وہ اسرائیل کے حوالے سے ایک موقف رکھنے پر انہیں ہدف تنقید بناتے ہیں ۔ مولانا  دلیل کی دنیا کے آدمی ہیں ان سے سوال اب یہ ہے کہ اسرائیل کو تسلیم کرنے کے حوالے سے کسی رائے کا اظہار کرنا ایک سیاسی موقف ہے یا ایک تزویراتی معاملہ ہے؟ کیا دنیا بھر میں ریٹائرڈ جرنیل ایسے تزویراتی امور پر اظہار خیال نہیں کرتے؟ ریٹائرڈ جرنیل اگر تزویراتی امور پر بھی بات نہیں کر سکتا تو پھر وہ کیا کرے ؟ ایک اونٹ اور دو کشتیاں لے لے اور دن میں چار دفعہ گنگنائے کہ : مولانا آئے ہیں، تبدیلی لائے ہیں ؟ کم سن مولانا اگر بڈھے جرنیلوں کو ریٹائرمنٹ کے بعد بھی سیاسی امور پر بات کرنے کی اجازت نہیں دیتے تو کیا اس اصول کی روشنی میں مولانا حضرات کو بھی صرف درس و تدریس کے کام سے کام نہیں رکھنا چاہیے؟  اسرائیل کے بارے میں امجد شعیب صاحب کا ایک موقف ہے ۔ اس موقف سے اختلاف بھی کیا جا سکتا ہے اور کوئی چاہے تو اتفاق بھی کر سکتا ہے۔ اسرائیل کو تسلیم کرنے یا نہ کرنے کا فیصلہ حکمت عملی کے باب میں کیا گیا ، نصوص شرعی کی بنیاد پر نہیں ۔ جب فیصلہ حکمت عملی کی بنیاد پر کیا گیا تو اس پر ایک دوسری رائے دلیل کے ساتھ اگر کوئی پیش کرتا ہے تو یہ بہر حال اس کا حق ہے۔  اختلاف رائے اگر دلیل کے ساتھ ہو تو یہ زندگی کی علامت ہے اور معاشرے کو منجمد ہونے سے روکتا ہے۔اس عمل کی حوصلہ شکنی کرتے ہوئے کسی پر یہ الزام عائد کر دینا کہ وہ اسرائیل کے ٹکڑوں پر پل رہا ہے ، یہ ایک ایسا رویہ ہے جس کا علم اور اقدار کی دنیا میں کوئی اعتبار نہیں ۔ کیا مولانا کے پاس اس الزام کا کوئی ثبوت ہے؟ ثبوت کو تو چھوڑیے کیا ایسے کوئی معمولی سے شواہد بھی ہیں جو اس کی طرف اشارہ کرتے ہوں؟ کیا مولانا کو معلوم ہے جس اسلام کے علماء کی جمعیت کی سربراہی کا معتبر منصب اللہ نے انہیں سونپ رکھا ہے اس اسلام نے کہہ رکھا ہے کہ اے ایمان لانے والو ! زیادہ گمان کرنے سے بچو ، بے شک بعض گمان گناہ ہوتے ہیں۔ اور یہاں تو عالم یہ ہے مولانا گمان سے آگے بڑھ کر بہتان عائد کر رہے ہیں۔ نادر اختر نے درست ہی کہا تھا :’’ کم سنی قاتل جاں ہوتی ہے‘‘۔  ننھے منے سے ایک اور مولانا نے بھی نکتہ آفرینی فرمائی ہے کہ ریٹائرڈ جرنیل جنہیں ہم پنشن دیتے ہیں چینلز پر بیٹھ کر سیاست پر بات کیوں کرتے ہیں ۔ سوال یہ ہے کہ اس میں کیا مضائقہ ہے؟ قانون ریٹائرڈ جرنیلوں پر دو سالوں کی پابندی لگاتا ہے ۔ اس کے بعد وہ آزاد ہیں سیاسی تبصرے کریں یا سیاست کریں ۔ مولانا کے ممدوح نواز شریف صاحب کی جماعت میں جنرل عبدالقیوم سینیٹر ہیں اور جنرل عبدالقادر بلوچ وزیر رہے اور اس کے باوجود وزیر رہے کہ مشرف دور میں گورنر بھی رہ چکے تھے۔ مولانا نے کبھی وہاں تو شکوہ نہیں کیا کہ میاں صاحب آپ نے ان بڈھے بڈھے جرنیلوں کو سینیٹر اور وزیر کیوں لگا دیا ۔  ریٹائرڈ جرنیلوں کی پنشن کا طعنہ دینے والوں کو کچھ خبر ہے کہ مولانا کے ایک بھائی کس طرح سی ایس ایس کا امتحان دیے بغیر ڈپٹی کمشنر بنا دیے گئے۔ خود سیفران کی وزارت کا یہ موقف ریکارڈ پر ہے کہ مولانا کے بھائی کے معاملے میں جو ایک کلیریکل جاب کر رہے تھے قواعد و ضوابط کی خلاف ورزی کی گئی؟ یہ نکتہ بھی بہت اہم ہے کہ مولانا کو اعتراض کس بات پر ہے۔ جرنیلوں کے تبصروں پر یا ا س بات پر کہ وہ بڈھے بڈھے کیوں ہو گئے۔ مولانا کے بھائی جان اگر سی ایس ایس کیے بغیر ڈپٹی کمشنر اور جانے کیا کچھ بن سکتے ہیں تو یہ بھی کم سنی میں ہی آئی ایس ایس بی کیے بغیر جا کر سیدھے جرنیل لگ جاتے۔  مولانا ریٹائرڈ جرنیلوں کو تو کسی رستم کی طرح للکار رہے ہیں لیکن پرویز مشرف نے جب منتخب حکومت گھر بھیج کر اقتدار پر قبضہ فرمایا تھا تب تو مولانا دیگر بہت سارے ننھے ننھے مولانائوں سمیت مشرف بہ مشرف ہوئے تھے اور وارفتگیوں کا یہ عالم تھا کہ ایم ایم اے کو خلق خدا نے ’ مُلا ملٹری الائنسّ‘‘ کے طعنے دینا شروع کر دیے تھے۔ ا بھی مولانا نے ارشاد فرمایا ہے حکومت سے بات نہیں کروں گا البتہ اداروں سے بات کرنے کو تیار ہوں ؟ کون سے اداروں سے قبلہ ؟ کیا پوسٹ آفس کے کلرکوں اور محکمہ مال کے پٹواریوں سے بات کرنا چاہیں گے آپ ؟ یہ کیسا اہتمام ہے کہ مشرقی دوشیزہ کی طرح ’ منے کے ابا‘ کا نام لینا خلاف ادب سمجھا جا رہا ہے۔ کچھ بتائیں تو سہی آپ کس ادارے سے بات کرنے کوبے تاب ہیں ؟  ایک طرف تو مولانا کا دعوی ہے وہ ’’ سلیکٹڈ ، سلیکٹر اور سلیکشن‘‘ کے خلاف جمہوریت کی بالادستی کی مبارک جدوجہد فرما رہے ہیں دوسری طرف وہ ’’ سلیکٹر ‘‘ سے ملنے کو بھی بے تاب ہیں ۔ خلوت میں انجمن آراء ہونے کی بیتابی کیسی؟ کیا شروعِ عشق کی ان شدتوں کا حوالہ دے کر کوئی نیا سی وی پیش کرنے کا ارادہ ہے؟ یا قیصر الجعفری کی طرح کسی کے کان میں سرگوشی کرنا ہے ’’ تیری بے وفائی کے بعد بھی میرے دل کا پیار نہیں گیا‘‘۔ .....
##############################
https://web.facebook.com/asif.mahmood.1671/posts/2430866783701762
یہ اسی نشست کا قصہ ہے. عمران خان نے کہا : تم لکھ لو ہم دو تہائی سے جیتیں گے. میں نے عرض کی : جیت گئے تو کیا ہو گا کیا ظلم ختم ہو جائے گا. عمران نے کہا میں لکھ کردیتا ہوں میری حکومت میں ظلم ختم ہو جائے گا. میں نے اپنی ہی کتاب drone attacks : International law burns in Hellfire سے (جو میں عمران کو دینے گیا تھا) ایک کاغذ پھاڑ کر سامنے رکھ دیا. آپ نے کہہ دیا یہ کافی ہے لکھنے کی ضرورت نہیں . بس ایسا کیجیے عہد نامے کے طور پر یہاں صرف دستخط کر دیجیے. عمران نے دستخط کر دیے. میں نے عہد نامہ سنبھال کر رکھ لیا. آج وہ عہد نامہ یاد آ رہا ہے.
##############################
https://web.facebook.com/asif.mahmood.1671/posts/2430832680371839
سانحہ ساہیوال..... آگے کیا ہو گا؟ آصف محمود مجرمان تو رہا ہو گئے ۔ سوال یہ ہے اب آگے کیا ہو گا۔ سوشل میڈیا پر اگر شور مچ گیا تو آج رات یا کل کسی وقت جناب وزیر اعظم اس کا نوٹس لیں گے۔ ہو سکتا ہے جناب عثمان بزدار کو طلب کر کے اس کی ایک تسویر بھی میڈیا کو جاری کی جائے ۔ ساتھ ہیی قوم کو یہ نوید سنائی جائے کہ پریشان نہیں ہونا شہنشاہ جہانگیر کا انصاف اپنے جوبن پر ہے اور حکومت کو ظل الہی نے حکم دیا ہے کہ اس فیصلے کے خلاف اپیل کی جائے۔  جیسے ہی یہ خبر سامنے آئے گی ایک شور مچ جائے گا۔ تھریک انصاف کے کارکنان سینہ چوڑا کر کے کہیں گے دیکھا ہماری پارٹی کا کلچر مختلف ہے یہاں ہم آواز اٹھاتے ہیں تو اس کا اثر ہوتا ہے۔  پھر چند دن واہ واہ ہو گی۔ واہ صاحب واہ پہلی بار صاحب پہلی بار۔ کمال ہو گیا صاحب ، پہلی بار۔ اور پھر کوئی نیا سانحہ ہو جائے گا۔اس دوران ملزمان ایک مرتبہ پھر رہا ہو چکے ہوں گے۔ یاد رکھیے استغاثہ کے مقدمے میں جو کمی پہلی عدالت میں ٹرائل کے وقت رہ جائے یا چھوڑ دی جائے وہ کمی اپیلوں میں پوری نہیں کی جا سکتی۔
##############################
https://web.facebook.com/asif.mahmood.1671/posts/2435249883263452
سر حافظ حمد اللہ صاحب کے کارڈ کو بلاک کر کے افغانی قرار دیا ۔۔۔سر کوئ تبصرہ اسپر
##############################
https://web.facebook.com/asif.mahmood.1671/posts/2435973066524467
جو بچپن سے پاکستان میں ہے وہ حافظ حمد اللہ غیر ملکی ہو گیا اور جو پہلے وزیراعظم بنا اور بعد میں اس کا شناختی کارڈ بنا اور جس کے شناختی کارڈ پر رہائش کے خانے میں لکھنے کے لیے وزیراعظم ہاؤس کے علاوہ کوی جگہ نہ مل سکی وہ معین قریشی پاکستانی تھا. وزارت عظمیٰ کے بعد نہ معین قریشی کبھی پاکستان آیا نہ شوکت عزیز. کیا عظیم پاکستانی تھے.
##############################
https://web.facebook.com/asif.mahmood.1671/posts/2435653249889782
سلامت رہیں جناب۔۔۔۔اللہ پاک ڈھیروں خوشیاں نصیب کرے۔۔۔آمین
##############################
https://web.facebook.com/asif.mahmood.1671/posts/2437161196405654
آزادی مارچ 27 اکتوبر ہی کو کیوں؟  آصف محمود مولانا کا آزادی مارچ 27 اکتوبر ہی کو کیوں؟ یہ اتفاق ہے یا حسن اتفاق،  27 اکتوبر کی ایک تاریخی اہمیت ہے ۔ اسی روز صبح 9 بجے ڈکوٹا جہازوں میں بھر کر بھارتی فوج سری نگر اتاری گئی ۔ اب تو یہ حقیقت طشت از بام ہو چکی کہ پہلے سری نگر میں بھارتی فوج اتری، اور اس کے بعد جموں بھاگ جانے والے مہاراجہ سے بھارت کے ساتھ الحاق کی دستاویز پر دستخط کروائے گئے ۔ یہ دستخط اس وقت ہوئے جب مہاراجہ کے دارالحکومت پر بھارت کی فوج قابض ہو چکی تھی ۔ جس دن یہ فوجیں اتریں اس دن سے لے کر اب تک یہ دن یوم سیاہ کے طور پر منایا جاتا ہے ۔ مقبوضہ کشمیر ، آزاد کشمیر اور پاکستان ہی میں نہیں ، دنیا بھر میں جہاں جہاں پاکستانی اور کشمیری موجود ہیں وہ اس روز کو یوم سیاہ کے طور پر اپنا احتجاج ریکارڈ کراتے ہیں ۔ اس سال اس دن کی معنویت اور بڑھ چکی ہے ۔ کشمیر میں کرفیو کو 83 دن ہو گئے ۔ کون جیا کون مرا کسی کو کچھ خبر نہیں ۔ کشمیریوں کی آر پار رشتہ داریاں ہیں ، وہ اپنے رشتہ داروں کے لیے پریشان ہیں ، انہیں کوئی خبر نہیں وہ کس حال میں ہیں ۔ انہوں نے مل کر اس سال 27 اکتوبر کوغیر معمولی احتجاج کا فیصلہ کیا ۔ امریکہ ، برطانیہ ، سپین ، جرمنی ، کینیڈا میں بڑے بڑے اجتماعات اور احتجاج کا پلان دیا جا چکا ہے ۔ پاکستان نے بھی اس روز پہلے سے بڑھ کر یوم سیاہ پر احتجاج کا فیصلہ کیا تھا ۔ لیکن مولانا عین اسی دن آزادی مارچ کو لے کر بیٹھ گئے ۔ کیا کسی کے پاس اس سوال کا کوئی جواب ہے کہ کیوں؟  پاکستان کشمیریوں کا دیرینہ ساتھی ہے ۔ یہاں میڈیا پر ، سیاسی بیانیے میں ، حکومتی سطح پر ہر طرف کشمیر کی بات ہونا تھی، اگر مولانا بیچ میں آزادی مارچ نہ لے آتے ۔ دنیا بھر کے سفارت کار یوم سیاہ کو دیکھتے اور اپنے اپنے ممالک کو رپورٹس بھیجتے ۔ ایک احتجاج ریکارڈ ہوتا ۔ لیکن اب کیا ہو رہا ہے؟ دنیا بھر میں کشمیر کے لیے مظاہرے ہو رہے ہیں اور یوم سیاہ منایا جا رہا ہے لیکن پاکستان کے قومی سیاسی بیانیے میں کشمیر پس منظر میں چلا گیا ہے ۔ یہاں دارالحکومت میں کنٹینرز لگ چکے ہیں اور میڈیا میں ہر طرف یہی بحث ہے کہ مولانا کیا کر رہے ہیں اور ان کا مارچ کیا کرنے جا رہا ہے ۔ جن سفارت کاروں نے اپنے اپنے ملک کو کشمیر اور یوم سیاہ کی رپورٹس بھیجنا تھیں اب وہ بتا رہے ہوں گے کہ یہاں تو معاملہ ہی اور کا اور ہو چکا ہے ۔ جب پاکستان ہی سے کشمیر کے لیے بھر پور آواز نہ اٹھ سکی تو دنیا اس پر کیا خاک آواز اٹھائے گی ۔ اتنے اہم موقع پر کشمیر کا معاملہ قومی سیاسی اور صحافتی بیانیے میں ثانوی حیثیت اختیار کر جائے یہ کوئی معمولی المیہ نہیں ہے ۔ میرا سوال وہی ہے کہ یہ محض اتفاق ہے یا حسن اتفاق؟  طنزیہ سی اور ذو معنی سی مسکراہٹ بکھیر کر کہا جا سکتا ہے کہ کیا یوم سیاہ منا کر کشمیر آزاد ہو جائے گا؟ جمعیت علمائے ہند کے اکابرین جیسے آلودہ رویے اختیار کر کے یہ بھی کہا جا سکتا ہے کہ کیا مولانا نے کسی کو کشمیر فتح کرنے سے روک رکھا ہے لیکن یہ بات ذہن رکھنی چاہیے کہ مزاحمت کے عمل میں ہر مورچے اور ہر قدم کی اپنی ایک اہمیت ہوتی ہے ۔ آزادی مارچ سے یہاں کون سی مولانا کی تاج پوشی ہو جانی ہے لیکن ان کی سیاسی جدو جہد میں جلسے جلوس یہ سب ایک حکمت عملی کا حصہ ہے اور اس کی اپنی اہمیت ہے ۔ مولانا ایک ساحب بصیرت سیاستدان ہیں ۔ یہ ہو نہیں سکتا انہیں اس دن کی معنویت کا اندازہ نہ ہو ۔ وہ ایک عشرہ کشمیر کمیٹی کے سربراہ رہے ہیں ۔ وہ خووب جانتے ہیں ستائیس اکتوبر کی کیا اہمیت ہے ۔ سوال وہی ہے: سب جانتے بوجھتے اگر انہوں نے اپنے سیاسی احتجاج کے لیے اسی دن کا انتخاب کیا ہے تو یہ محض اتفاق ہے یا حسن اتفاق؟  بھارت کشمیر پر اٹھنے والی آوازوں سے پریشان ہے ۔ کرفیو طویل ہوتا جا رہا ہے ۔ مہاتیر محمد کشمیریوں کے حق میں بولے تو پام آئل کی پابندی لگانے کی بات کر دی گئی ۔ طیب اردوان نے کشمیر کا نام لیا تو ترکی کے خلاف بھارتی اخبارات میں داریے لکھے جانے لگے ۔ برطانیہ میں احتجاج کی تیاریاں ہونے لگیں تو میئر محمد صادق کے پاس بھارتی وفد چلا گیا کہ پلیز ایسا نہ ہونے دیجیے ۔ جو کام روکنے کے لیے بھارت دنیا میں لڑتا الجھتا اور منتیں کرتا رہا وہ کام پاکستان میں یوں غیر محسوس طریقے سے پس منظر میں چلا جائے تو سوال وہی ہے: کیا یہ محض اتفاق ہے؟  کشمیر کے مسئلے کو پس منظر میں دھکیلنے کے لیے بھارت نے جمعیت علمائے ہند کو استعمال کیا ۔ جمعیت علمائے ہند ہی کا ایک وفد سعودی عرب بھی بھیجا گیا کہ جناب ہم مسلمان تو بھارت ماتا میں بڑے سکھی ہیں ۔ بھارت میں موجود مسلم دنیا کے سفیر وں کے پاس بھی جمعیت علمائے ہند کے وفود بھیجے گئے کہ کشمیر میں مسلمان بہت خوش ہیں آپ پریشان نہ ہوں ۔ اب سوال تو اٹھے گا کہ ایک طرف جمعیت علمائے ہند کہہ رہی ہے کشمیر اہم نہیں ، اہم یہ ہے کہ یہاں مسلمان خوش ہیں تو کیا یہ محض اتفاق ہے کہ پاکستان میں جمعیت علمائے اسلام زبان حال سے ثابت کر دے کہ اس کے نزدیک آزادی مارچ زیادہ اہم ہے ، کشمیر کے حوالے سے یوم سیاہ کا کیا ہے وہ تو بس ایسے ہی ہے، برائے وزن بیت؟ تنقید ہوئی تو کہا گیا دیکھیں جی ہم نے بھی تو   27 اکتوبر کا دن کشمیر کے لیے مختص کر دیا ہے.  ساری تیاری آزادی مارچ کی ہے. سارا بیانیہ اسی سے متعلق ہے. سارے بیانات آزادی مارچ سے متعلق ہیں. ایسے میں محض مٹی جھاڑنے کے لیے یہ کہہ دینا کافی نہیں کہ ستائیس کو تو ہم کشمیر پر احتجاج کریں گے. آپ بہت سیانے ہوں گے، آپ نے بھی منطق پڑھ رکھی ہو گی لیکن عوام بھی نری انور مسعود کی مجھ نہیں ہے.  دس سال مولانا کشمیر کمیٹی کے چیئر مین رہے ۔ یہ واحد کمیٹی ہے جس کے سربراہ کا رتبہ ایک وفاقی وزیر کے برابر ہوتا ہے اور اسے وزراء کالونی میں رہائش دی جاتی ہے ۔ غیر معمولی مراعات ہیں ۔ کیا اس منصب اور اس کاز سے اتنی طویل وابستگی کا اتنا بھی حق نہ تھا کہ آزادی مارچ دس دن بعد میں کر لیا جاتا؟ یاد رہے کہ ان سوالات کا تعلق حب الوطنی سے نہیں حکمت عملی سے ہے ۔ کسی کی حب الوطنی پر سوال اٹھانے کا بلاشبہ کسی کو حق نہیں لیکن حکمت عملی پر ادب و احترام کے ساتھ شکوہ کرنے کا حق تو ہم طالب علموں کو ہے ۔ ........
##############################
https://web.facebook.com/asif.mahmood.1671/posts/2439302862858154
آرٹیکل 370 کے خاتمے کے بعد کشمیر کی قانونی حیثیت کیا ہے؟ آصف محمود آرٹیکل 370 کے خاتمے کے بعد کشمیر کی قانونی حیثیت کیا ہے؟ کیا کشمیر اب بھارت کا حصہ بن چکا ہے؟ دل چسپ حقیقت یہ ہے کہ یہ واردات بھارت نے 2019 ء میں ڈالی ہے لیکن اقوام متحدہ کی سلامتی کونسل نے اس سوال کا جواب 68 سال پہلے 30 مارچ 1951 ء کو اور پھر نومبر 1956 ء کو دے دیا تھا اور نہایت ہی تفصیل اور وضاحت کے ساتھ دے دیا تھا ۔  یہ بات ہمیں سمجھ لینی چاہیے کہ آرٹیکل 370 کی شان نزول کیا تھی؟ یہ شیخ عبد اللہ کی کشمیر فروشی کی ایک معمولی سی قیمت تھی جو بھارت نے ادا کی ور اب وقت بدلنے پر اسے واپس لے لیا ۔ کشمیر کی قانونی حیثیت نہ اس آرٹیکل کے آنے سے بدلی نہ اس کے ختم ہونے سے۔ اس واردات کو اگر ہم جان لیں تو ہمیں معلوم ہو جائے کہ یہ آرٹیکل ہمارا پوائنٹ آف ریفرنس نہ کبھی تھا نہ ہے اور نہ ہونا چاہیے۔  بھارت کے کشمیر پر قبضے کے تیسرے سال مقبوضہ کشمیر میںانتخابات کرانے کا فیصلہ کیا گیا تا کہ ایک ’’ آئین ساز اسمبلی ‘‘ وجود میں آئے جو مقبوضہ کشمیر کا آئین تیار کرے ۔ شیخ عبد اللہ نے الیکشن سے قبل ہی یہ کہنا شروع کر دیا کہ ہم جب جیت کر اسمبلی میں آئیں گے تو ہم بھارت کے ساتھ الحاق کا اعلان کر دیںگے اور اس اسمبلی کا یہ فیصلہ اقوام متحدہ کی قراردادوں کے مطابق حق خود ارادیت کا استعمال سمجھا جائے گا۔ اس دوران معاملہ سلامتی کونسل پہنچ گیا کہ اقوام متحدہ کی قرارداد میں جو حق خود ارادیت کا ذکر کیا گیا کیا اس کا مطلب یہ ہے کہ مقبوضہ کشمیر کی آئندہ قائم ہونے والی اسمبلی ایک فیصلہ کر دے اور اس فیصلوں کو کشمیریوں کو حق خود ارادیت سمجھ لیا جائے؟  30 مارچ 1951 ء کو سلامتی کونسل نے اس کا جواب ایک قرار داد کی شکل میں دیا اور کہا کہ کوئی آئین ساز اسمبلی کوئی اجلاس کرتی ہے اور اس میں وہ کشمیر یا اس کے کسی حصے کے بارے میں کوئی فیصلہ کرتی ہے تو اسے اقوام متحدہ کے اصولوں کے مطابق حق خود ارادیت کا استعمال نہیں سمجھا جائے گا۔ تاہم وہاں انتخابات ہوئے جن کا کشمیریوں نے بائیکاٹ کیا۔ ٹرن آئوٹ صرف 5 فی صد تھا۔ بھارت نواز نیشنل کانفرنس نے 75 نشستوں پر کامیابی حاصل کی اور مضحکہ خیزی دیکھیے کہ 73 نشستوں پر یہ کامیابی بلامقابلہ تھی۔ خیر ۔ اس نام نہاد اسمبلی نے اکتوبر 1956 ء میں وہ فیصلہ کر دیا جو بھارت چاہتا تھا۔ اس اسمبلی نے قرار دیا کہ :’’ کشمیر بھارت کااٹوٹ انگ ہے اور ہمیشہ بھارت کا اٹوٹ انگ رہے گا‘‘۔ اس کشمیر فروشی کے جواب میں بھارت نے آرٹیکل 370 کا لولی پاپ شیخ عبد اللہ کو تھما دیا اور وہ اس خود مختاری پر بغلیں بجاتے رہے۔آج ان کے صاحبزادے گھر پر قید ہیں اور باہر کرفیو لگا ہے اور آرٹیکل 370 کا لولی پاپ واپس لے لیا گیا ہے۔  نام نہاد اسمبلی کی اس واردات کے بعد معاملہ پھر سلامتی کونسل جا پہنچا۔ نومبر 1956 ء میں سلامتی کونسل نے پھر ایک قرارداد کی صورت میں بڑے واضح طور پر قرار دے دیا کہ ایسی کوئی اسمبلی کشمیر یا اس کے کسی حصے کے مستقبل کے بارے میں کوئی فیصلہ کرتی ہے تو اسے اقوام متحدہ کے اصولوں اور قراردادوں کی روشنی میں حق خود ارادیت کا متبادل نہیں سمجھا جائے گا۔ گویا جو الحاق اس نام نہاد اسمبلی نے کیا اس الحاق کو سلامتی کونسل کی دو قراردادوں نے اٹھا کر کوڑے دان میں پھینک دیا۔ آرٹیکل 370 چونکہ اسی نام نہاد اسمبلی کی نا معتبر واردات کے جواب میں دیا گیا لولی پاپ تھا تو انٹر نیشنل لاء کی روشنی میں ان دونوں کا کوئی اعتبار نہیں۔  بعد میں ایسی ہی ایک اور حرکت شیخ عبد اللہ نے کشمیر اکارڈ کی صورت میں کی ، اس واردات پر پھر کسی کالم میں بات کریں گے ۔ سر دست موضوع یہ ہے کہ آرٹیکل 370 کے ہونے سے کشمیر کی قانونی حیثیت پر کوئی فرق پڑا نہ ہی اس کے ختم ہونے سے۔ کشمیر اگر انٹر نیشنل لاء کی روشنی میں ایک حل طلب متنازعہ مسئلہ تھا تو یہ آرٹیکل 370 کی وجہ سے نہیں تھا کہ وہ آرٹیکل ختم ہو گیا تو اب کشمیر کی حیثیت بھی ختم ہو گئی۔ کشمیر کی حیثیت کا تعین اقوام متحدہ کی قراردادیں کرتی ہین اور ان قراردادوں کے بارے میں سلامتی کونسل نے 1996 ء میں یہ فیصلہ سنا دیا تھا کہ جب تک پاکستان اور بھارت دونوں اتفاق نہیں کریں گے تب تک یہ قراردادیں سلامتی کونسل کے ایجنڈے پر موجود رہیں گی۔ جو مسئلہ اقوام متحدہ کی قراردادوں اور سلامتی کونسل کے ایجنڈے پر ہو اسے بھارتی آئین میں ترمیم کر کے ختم نہیں کیا جا سکتا۔  یہاں ایک اور نکتہ بھی قابل غور ہے۔’’ویانا کنونشن آن دی لاء آف ٹریٹیز‘‘کے آرٹیکل 34 کے مطابق دو فریق ایک معاہدہ کر لیں تو تیسرا فریق اس کا پابند نہیں ہے۔یعنی مقبوضہ کشمیر کی کٹھ پتلی اسمبلی اور بھارت آپس میں کوئی معاملہ کر لیں تو نہ اقوام متحدہ اس کی پابند ہے نہ ہی پاکستان ۔اور یاد رہے اقوام متحدہ کے ایجنڈے پر مسئلہ کشمیر کا عنوان ’’ پاکستان اور بھارت کا تنازعہ ‘‘ ہے۔جب تک اقوام متحدہ کی ہدایات اور طے کردہ اصولوں کی روشنی میں حق خود ارادیت کا اظہار نہیں ہوتا تب تک ایسے کسی بھی مشکوک فیصلے کی انٹر نیشنل لاء میں کوئی حیثیت نہیں ہے۔  اقوام متحدہ کے چارٹر کے آرٹیکل 103 میں بھی یہی اصول طے کیا جا چکا ہے کہ کوئی معاہدہ اگر اقوام متحدہ کے چارٹر کے تحت عائد ذمہ داریوں سے متصادم ہو تو اس معاہدے کو کالعدم سمجھا جائے گا۔کٹھ پتلی اسمبلی سے لیا گیا کوئی فیصلہ اقوام متحدہ چارٹر کے تحت حق خود ارادیت کے حق کو ختم نہیں کر سکتا۔  جب سلامتی کونسل طے کر چکی کی مقبوضہ کشمیر کی اسمبلی بھی حق خود ارادیت کی نفی کرتے ہوئے کشمیر کے مستقبل کا فیصلہ کرنے کی مجاز نہیں تو بھارت اس کا مجاز کیسے ہو گیاکہ کشمیر میں کرفیو لگا کر کشمیریوں کی قسمت کا فیصلہ کر دے؟ .....
##############################
https://web.facebook.com/asif.mahmood.1671/posts/2437996686322105
ہماری سیاست میں کوئی بھی ایسا نہیں ہے جس کا غیر مشروط ساتھ دیا جائے یا جس کو دوسروں پر غیر معمولی اخلاقی فضیلت حاصل ہو. یہ اب ایک realpolitik کا میدان ہے. اور اس میدان میں،.میں پہلے دن سے کہہ رہا ہوں مولانا کو ایزی نہ لیں سنجیدگی سے لیں اور ان سے بات کریں. لیکن اس تجویز کا تمسخر اڑایا گیا اور شعلہ بیان وزیروں مشیروں کو تو چھوڑ ہی دیجیے خود وزیراعظم کی جانب سے طعنے دیے گئے کہ مولانا اب بھاگنا مت، اب ضرور آنا. تو لیجیے جناب، مولانا کا قافلہ چل پڑا. مولانا کی کوشش ہو گی حکومت گھر چلی جائے اور عمران کی کوشش ہو گی حکومت بچ جائے. ایک عام آدمی کی پریشانی مگر یہ ہے کہ یہ ساری مشق اس قوم کو کتنے میں پڑے گی. معیشت پہلے ڈانواں ڈول ہے یہ سیاسی ہیجان اسے مزید خراب کرے گا.
##############################
https://web.facebook.com/asif.mahmood.1671/posts/2441536695968104
آزادی مارچ ۔۔۔۔۔ایک سماجی مطالعہ آصف محمود  آزادی مارچ اس وقت ہماری سیاست کا عنوان بن چکا ہے ۔ اس پر بہت کچھ لکھا جا چکا اور بہت آنے والے دنوں میں لکھا جائے گا ۔ تاہم یہ معاملہ محض سیاسی نہیں ، یہ ایک سماجی معاملہ بھی ہے ۔ بلکہ میری رائے تو یہ ہے کہ یہ معاملہ جوہری طور پر سیاسی ہے ہی نہیں ، یہ ایک سماجی معاملہ ہے۔ اگر چہ اس کا ظہور میدان ِ سیاست میں ہو رہا ہے۔  اس حکومت کا سب سے بڑا چیلنج معیشت ہے نہ امور خارجہ ۔  اس کا سب سے بڑا مسئلہ اس کے رویوں کا آتش فشاں ہے۔ معاشی چیلنج بھی آتے رہتے ہیں اور سیاسی بھونچال بھی لیکن لہجوں کا جو سونامی اس دور حکومت میں سامنے آیا اس کی کوئی مثال نہیں ملتی ۔  ایسا نہیں کہ اس سے پہلے ایوان اقتدار کے جتنے بھی مکین رہے سب ابو بن ادھم کے پڑوسی ہوں اور بات کرتے ہوں تو باتوں سے پھول جھڑتے ہوں ۔تلخ اور ناتراشیدہ لہجوں کا آزار پہلے بھی ہوتا تھا لیکن اب کی بار تو اسے فن کا درجہ مل گیا۔ پہلے کچھ لہجوں کا الائو بھڑکتا تھا تو ساتھ ہی ساتھ کچھ دھیمے لہجوں کی متانت اور ٹھہرائو بھی دیکھنے کو ملتا تھا، دو چار شعلہ بیان ہوتے تھے تو ایک آدھ حلیم الطبع بھی ساتھ ساتھ موجود رہتا تھا ۔ اب تو مگر ایسے جنگجو اقتدار میں آئے کہ سبھی رستم تھے اور سبھی زبان بکف تھے۔  ایسے قادر الکلام وزرائے کرام چشم فلک نے کب دیکھے ہوں گے جو ہر جگہ ، ہر وقت ، ہر کسی کی طبیعت دنیا کی ہر زبان میں صاف کر سکتے ہوں مگر خاموش کسی زبان میں نہ رہ سکتے ہوں۔ ایسا معرکہ بپا ہوا کہ کہ کسی کی دستار سلامت رہی نہ گریبان۔ حریفوں کی تذلیل اور تضحیک کو یہاں فن کا درجہ دے دیا گیا۔جو اس فن میں جتنا طاق تھا وہ اتنا ہی معتبر ٹھہرا۔  تبدیلی کے ساتھ گویا ایک اعلان عام تھا : جو صف انقلاب میں نہیں وہ بے ایمان ہے۔ وہ چور ہے ، وہ ڈکیت ہے ، وہ ذلیل ہے ، وہ نامعتبر ہے ، وہ دھرتی پر بوجھ ہے ، وہ ملیچھ ہے ۔ یہ اعلان ہوا اور با جماعت ہوا۔ گائوں میں پرائمری سکول کے بچے جس طرح چھٹی سے پہلے دو کا پہاڑا پڑھتے ہیں : اک دونے دونے تے دو دونے چار، ایسے ہی ان نونہالان انقلاب نے مل کر تذلیل اور تضحیک کے پہاڑے سنانے شروع کر دیے۔جس نے تنقید کی اسے لفافے کا طعنہ دیا گیا ۔جس نے اختلاف کیا اس کی تذلیل کی گئی اور سوشل میڈیا کے نونہالان صف شکن نے ایسی داد شجاعت دی کہ الامان ، الحفیظ ۔  یہ جارحیت اگر محض ایک سیاسی حکمت عملی تھی تو لازم تھا اس کے ساتھ ساتھ صف اقتدار سے کچھ دھیمی ، متحمل اور شائستہ آوازیں بھی بلند ہوتی رہتیں تا کہ ایک توازن قائم رہتا ۔لیکن محسوس یہ ہوا کہ سیاسی حکمت عملی نہیں تھی ، یہ سماجی آزار تھا جو اہل اقتدار اور ان کے وابستگان سے لپٹ گیا تھا۔  ان کے سماجی شعور کی بلندی کی یہ انتہاء تھی کہ ہمارے سوا اس سماج میں سب بے ایمان اور چور ہیں۔ ان کے سماجی رویوں میں وضع داری ، شائستگی ، اور حفظ مراتب کو بزدلی ، بے ایمانی اور ابن الوقتی قرار دیا گیا۔شجاعت اب یہی تھی کہ کوئی عزت بچا کر جانے نہ پائے۔ نونہالان انقلاب سوشل میڈیا سے لے کر معاشرے کی ہر نکر پر کھڑے تھے کہ خبردار جو کسی کا دامن سلامت رہا اور دستار محفوظ رہی۔کشتوں کے پشتے لگ گئے۔ اب وہ معتبر تھا جس کا ہاتھ زیادہ دستاریں اچھال آیا ہو اور جس کی زبان کی کاٹ سے درخت میں بیٹھی بلبل بھی دن میں سات دفعہ پناہ مانگتی ہو۔  سیاسی حریفوں سے اختلاف نہیں کیا گیا۔ ان کی تذلیل کی گئی۔ جو جیلوں میں تھے اور سزا پا چکے تھے انہیں چور اور ڈکیت کہا جاتا تو اور بات تھی ۔ جن پر مقدمات قائم تھے ان کے دامان تار تار کی دھجیاں بھی ڈی چوک کے پاس رکھے کسی گاربیج بن میں پھینک دی جاتیں تو گوارا کیا جا سکتا تھا لیکن یہاں تو امان کی ایک ہی صورت تھی کہ تحریک انصاف کے قافلہ انقلاب میں شمولیت اختیار کر لی جائے۔ جس نے یہ سنگ میل عبار کر لیا وہ کہکشائوں کا مکین بن گیا اور اس کا دامن صبح کی پہلی کرن کی طرح اجلا اور منور ہو گیا اور جس نے یہ بھاری پتھر اٹھانے سے انکار کر دیا اس کی دستار کا کوئی پیچ سلامت نہ رہا۔  خود وزیر اعظم سٹیج پر آتے اور نونہالان انقلاب ڈیزل ڈیزل کہنا شروع ہو جاتے۔ عمران خان نے ہمیشہ اس رویے کی حوصلہ افزائی کی۔کون سا سیاسی حریف ہے جس کی تضحیک انہوں نے خود نہیں کی۔ اپوزیشن میں یہ کام پھر گوارا کر لیا جاتا ہے لیکن انہوں نے اقتدار میں آ کر بھی یہی رویہ اختیار کیے رکھا۔  حکومت کو سوا سال ہو گیا ، کتنے ہی رہنما جیل سے باہر ہیں اور ان پر کوئی مقدمہ بھی نہیں لیکن ان کی بھی تذلیل اور توہین کی گئی۔آزادی مارچ روکا جا سکتا تھا یا اس کی حدت میں کمی کی جا سکتی تھی اگر رویوں کا آتش فشاں تھم جاتا لیکن یہاں تو خود وزیر اعظم طعنے دے رہے تھے کہ مولانا بھاگ نہ جانا آزادی مارچ ضرور کرنا، ہمت ہے تو ضرور آنا ۔ میںکنٹینر بھی دوں گا اور کھانا بھی اور حلوہ بھی۔  توہین ، تضحیک اور تذلیل سے ایک رد عمل پیدا ہوا۔ مولانا فضل الرحمن کے سیاسی معاملات یقینا ہوں گے لیکن انہوں نے سیاسی معاملات ہمیشہ سیاسی انداز سے نبٹائے ہیں۔ آج وہ اس حد تک جا چکے ہیں تو اس کی وجہ سماجی بھی ہے۔ سماج میں جب آپ حکمت عملی کے تحت کسی کی تذلیل شروع کر دیں تو وہ رد عمل دیتا ہے۔یہ انسانی فطرت ہے۔ یہی رد عمل اس وقت آزادی مارچ بن کر سامنے آیا ہے ۔مجھے علم نہیں اس مارچ کا انجام کیا ہو گا لیکن میں یہ جانتا ہوں تضحیک اور تذلیل سے حکومتیں نہیں چلا کرتیں ۔ حکومتیں چلانے کے لیے خیر خواہی ، وسعت ظرفی، اور معاملہ فہمی بھی درکار ہوتی ہے۔ یہ کام رضاکارانہ طور پر کیا جائے تو قد بڑھ جاتا ہے،حالات کے جبر کے تحت کرنا پڑے تو جگ ہنسائی ہوتی ہے  ...
##############################
https://web.facebook.com/asif.mahmood.1671/posts/2442514462536994
ربیع الاول شروع ہو چکا. یہ وہ مہینہ ہے جسے سرکار سے نسبت ہے. یہ نسبت ہمیں اخلاقیات کے باب میں حساسیت کا درس بھی دیتی ہے. وہ تمام حضرات جو کسی وجہ سے بلاک کیے گئے تھے ان بلاک کر دیے گئے ہیں. دعاؤں میں یاد رکھیں.
##############################
https://web.facebook.com/asif.mahmood.1671/posts/2441858105935963
کبھی سنا ہے آپ نے آزادی مارچ آ رہی ہو پرائم منسٹر کا استعفی لینے؟ اللہ کے بندے استعفی بے شک نہ دینا مگر اب ایسی باتیں تو نہ کرو😎
##############################
https://web.facebook.com/asif.mahmood.1671/posts/2444845272303913
سیاست کے ساتھ ساتھ سماج اور سماجی رویے بھی بہت اہم ہوتے ہیں.  ایسا احتجاج ہم نے پہلے نہیں دیکھا کہ ہجوم سڑک کے دو اطراف کھڑا ہو اور میٹرو چل رہی ہو.
##############################
https://web.facebook.com/asif.mahmood.1671/posts/2444811925640581
عمران خان کے استعفی دینے یا عمران خان کے استعفی نہ دینے کے بیچ بہت سے مقامات ہیں. آزادی مارچ کا مطالعہ استعفی دینے یا نہ دینے کی دو انتہائی پوزیشنز کے ساتھ ساتھ ان بیچ کے مقامات کی روشنی میں بھی کیا جانا چاہیے. یہ بہت اہم اور دور رس مقامات ثابت ہو ں گے.
##############################
https://web.facebook.com/asif.mahmood.1671/posts/2446115185510255
مولانا آ رہے ہیں آصف محمود اٹھتی جوانیوں کے دن تھے جب نعرہ گونج رہا تھا : ظالمو! قاضی آ رہا ہے۔ طنطنے اور دبدبے والی وہ جماعت اسلامی تو ’’ صاحب فراش‘‘ ہو کر بستر سے جا لگی ہے اور اب اس کے ’’ غریب محترم‘‘ برائے وزنِ بیت جب بے وزن رجز پڑھتے ہیں تو کوئی بد مزہ بھی نہیں ہوتا ۔ اب مولانا فضل الرحمن سراپا حتجاج ہیں اور سماج کی سماعتوں میں آج ایک نیا نعرہ رس گھول رہا ہے : مولانا آ رہا ہے۔ میرے جیسے ایک عام شہری کے پیش نظر سوال یہ ہے کہ اقتدار کے حصول یا اقتدار کی تبدیلی کے لیے درست راستہ کون سا ہے:ووٹ کا یا احتجاج کا ؟  ہمارے ملک میں دو رجحانات نمایاں ہیں ۔ عام سیاسی جماعتوں کے بر عکس مذہبی قوتوں کے پاس طویل دورانیے کے لیے غیر معمولی اجتماعات منعقد کرنے کی غیر معمولی قوت موجود ہے۔ اس کے مختلف عوامل ہو سکتے ہیں لیکن یہ ایک حقیقت ہے کہ ان کا کارکن زیادہ یکسو اور متحرک ہے۔ وہ قیادت کے حکم پر ہفتوں بھی سڑک پر بیٹھ سکتا ہے۔ یہ زیادہ منظم بھی ہیں ۔ لیکن تصویر کا ایک دوسرا رخ بھی ہے ۔ لوگوں نے انہیں اتنے ووٹ کبھی بھی نہیں دیے کہ یہ ملک کی زمام اقتدار سنبھال سکیں . دوسری جانب دیگر سیاسی جماعتیں ہیں۔ ان کے پاس غیر معمولی اجتماعات کی بھلے اتنی صلاحیت نہ ہو لیکن ووٹ بنک ان کے پاس ہی ہے ۔ اب سوال یہ ہے کہ فیصلہ ساز عنصر کیا ہے: ووٹ یا احتجاج ؟  یہ سوال غیر اہم ہے کہ مولانا کے ساتھ کتنے لوگ ہیں ۔ ( اگر چہ عملی طور پر یہ بات غیر اہم نہیں ہو گی) . فرض کریں یہ ایک لاکھ ہوں، اور چاہے تو یہ فرض کر لیجیے کہ یہ ایک ملین ہیں ۔ سوال یہ ہے کیا اقتدار کے حصول یا کسی کو اقتدار سے ہٹانے کا معتبر طریقہ وہ ہے جو آئین پاکستان میں لکھا ہے یا ان دونوں امور کا فیصلہ اب اس بات سے ہو گا کہ کون ایک بڑا جتھا ، ایک بڑا مجمع لے کر آتا ہے اور اسلام آباد کا نظام زندگی مفلوج کر دیتا ہے ۔ یہ ایک جدید جمہوری ریاست ہے یا قدیم زمانوں کا ایک قبائلی نظام کہ جس کے جھنڈے تلے جنگجوئوں کی افرادی قوت زیادہ ہو گی اقتدار پر اسی کا حق تسلیم کر لیا جائے گا؟  کہا جاتا ہے یہ سب ہم ووٹ ہی کی خاطر تو کر رہے ہیں ، چلیں فرض کریں دوبارہ انتخابات ہوتے ہیں اور مولانا ہی کو چیف الیکشن کمشنر بنا دیا جاتا ہے ، کیا مولانا دو تہائی اکثریت لے لیں گے؟ دھاندلی ہوئی ہے تو اس کی متاثرہ جماعت تو ن لیگ ہے۔ اس احتجاج میں وہ کہاں ہے؟  حکومت ہو یا اپوزیشن ، دونوں ہی اس وقت غلطی ہائے مضامین کی عملی شکل بن چکی ہیں ۔ مسلم لیگ ن کا اگر بیانیہ یہ ہے کہ ’’ ووٹ کو عزت دو‘‘ تو احتجاج کے ذریعے حکومت کو گھر بھیجنے والوں کی راہ میں پلکیں کیوں بچھائی جا رہی ہیں؟ اسی طرح عمران خان اگر کل خود ڈی چوک پر اسی طرح سے ہی ایک وزیر اعظم سے استعفی لینے کے لیے پڑائو ڈال سکتے ہیں تو آج کمال سادگی سے اس اقدام کو ملک دشمنی کیسے قرار دے سکتے ہیں ۔  کتنے بھولپن سے انہوں نے کہا : آپ ہی بتائیے دنیا میں کبھی ایسا سنا آپ نے کہ آزادی مارچ آرہا ہے اور وزیر اعظم سے استعفی مانگ رہا ہے۔ کوئی تو ہوتا جو اٹھ کر کہتا : عالی جاہ سنا ہی نہیں ، ہم نے تو دیکھ بھی رکھا ہے، ابھی کل ہی کی تو بات ہے۔ ...ان کے چاہنے والے آج تک جان نہیں پائے وہ سادہ بہت ہیں یا ہشیار بہت۔   حکومت اور اپوزیشن میں سے اخلاقی اعتبار سے کسی کو کسی پر کوئی فضیلت نہیں۔ہر دو کا معاملہ یہ رہا کہ اخلاقیات اور اصولوں کے بھاشن دیتے رہو لیکن مفادات کے حصول کے لیے جب جہاں جس وقت جو دائو چلتا نظر آئے اسے اختیار کر لو۔ کل عمران احتجاج کر رہے تھے اور میاں اور مولانا صاحبان انہیں با جماعت مشورے دیا کرتے تھے کہ معاملات سڑکوں پر حل نہیں ہوتے آپ عدالت جا کر اپنا مقدمہ ثابت کیجیے۔ آج عمران حکومت میں ہیں اور ان کے حضرات ناصح عدالت میں جا کر دھاندلی ثابت کرنے کی بجائے سڑکوں پر نکل آئے ہیں۔ آج عمران خان حکومت میں ہیں تو وہ بھی اقوال زریں سنا رہے ہیں کہ سڑکوں پر آ کر بھلا کبھی کسی نے وزیر اعظم سے استعفی مانگا ۔ وہ یہ بھول رہے ہیں کہ ان کا استعفی مانگنے کا انداز بھی ایسا ہی تھا ۔ آج عمران خان اپوزیشن کو سڑک سے اتر کر قانونی راستہ اختیار کرنے کا مشورہ دے رہے ہیں حالانکہ انہوں نے عدالت میں دھاندلی کا کیس ہار نے کے باوجود اور پینتیس پنکچروں کی بات کو سیاسی بیان قرار دینے کے باوجود ہنگامہ کھڑا کیے رکھا تھا۔  کل عمران کا احتجاج حکومت کے نزدیک ملک دشمنی پر مبنی اقدام تھا آج مولانا کا مارچ عمران کے نزدیک حب الوطنی کے معیار سے فروتر حرکت ہے۔ یوں محسوس ہوتا ہے ایک پتلی تماشا چل رہا ہے اور کرداروں کے ڈائیلاگ بھی لکھ کر رکھ دیے گئے ہیں۔ اب اس سے کوئی فرق نہیں پڑتا حالات نے کسے کون سا کردار سونپ دیا۔ جو بھی حکومت میں جاتا ہے وہ حکمران کے لیے لکھے گئے اقوال زریں اور میٹھے میٹھے ارشادات سنانے لگ جاتا ہے اور جو اپوزیشن میں آتا ہے وہ آتش فشاں بن کر اپنے ڈائیلاگ پڑھنے لگ جاتا ہے۔ پتلی تماشے میں کوئی بھی یہ سوچ کر بد مزہ نہیں ہوتا کہ کل تو اس کا موقف کچھ اور تھا آج موقف تبدیل کیسے ہو گیا۔  مولانا کے ساتھ کافی بڑی تعداد میں لوگ ہیں ۔ اسلام آباد اتنے لوگ نہیں سنبھال سکتا۔ دوسرے ہی دن یہاں تعفن اٹھ کھڑا ہو گا۔ صرف مولانا کے لوگ ہوئے تو معاملہ اور ہو گا کیونکہ اس سارے معاملے پر عالمی برادری کی نظر بھی ہو گی۔ لیکن اگر دیگر جماعتوں نے بھی بھلے علامتی طور پر ہی سہی، اس میں شرکت کر دی تو پھر یہ اجتماع کسی ایک مذہبی جماعت کا نہیں بلکہ اپوزیشن کا نمائندہ اجتماع بن جائے گا۔ایسے میں اگر ایک لاکھ تک شرکاء ہو گئے تو اس مجمع کو نظر انداز نہیں کیا جا سکے گا۔ پھر راستے تلاش کرنا پڑیں گے۔  اس صورت میں یہ سوال البتہ زیادہ معنویت اختیار کر جائے گا کہ اصل قوت اب کس کی ہے: ووٹ کی یا احتجاج کی؟ ......
##############################
https://web.facebook.com/asif.mahmood.1671/posts/2448562865265487
جلوس میں پھنسی ایمبولینس کو کب کوئی نکلنے دیتا ہے. یہ منظر بھی دیکھ لیا. آپ کے طریقہ کار سے اتفاق اور اختلاف ہو سکتا ہے لیکن آپ کی تہذیب اور آپ کی تربیت نے دل موہ لیا. راشد محمود سومرو صاحب لمحہ لمحہ ویڈیو واٹس ایپ کر کے با خبر رکھتے رہے کہ کیا ہو رہا ہے. رات گئے انہوں نے یہ ویڈیو بھیجی. دل خوش ہو گیا. سیاسی جلسوں میں یہ کلچر ہمارے لیے اجنبی ہے. کل کو اگر اہل سیاست کے رویوں کی تہذیب ہو گئی تو جے یو آئی اور انصار الاسلام کا شمار تبدیلی کے اولین نقوش میں ہو گا.
##############################
https://web.facebook.com/asif.mahmood.1671/posts/2454507204671053
کشمیر کی کوی خبر؟ کوئی فکر؟ دھرنے اور اس کے ناقدین کی باہمی چاند ماری کا حاصل کیا یہی ہے کہ سب کر رہے ہیں آہ و فغاں، سب مزے میں ہیں.
##############################
https://web.facebook.com/asif.mahmood.1671/posts/2453200151468425
محمود خان اچکزئی کس بات کا احتجاج کر رہے ہیں؟ آصف محمود عمران خان حکومت سے مایوسی اور بے زاری اپنی جگہ لیکن یہ کیسے مان لیا جائے کہ بزرگانِ سیاست جو آزادی مارچ لے کر اسلام آباد میں پڑائو ڈالے ہیں یہ اب ہمارے مسیحا بن گئے ہیں ؟  غلطی ہائے مضامیں کی تصویر بنے ان بزرگان کو دیکھتا ہوں تو حیرت ہوتی ہے۔ یہ مولانا صاحب کے دائیں جانب محترم محمود خان اچکزئی کھڑے ہیں ۔ یہ بھی انتخابی دھاندلی کے خلاف مولانا کے ساتھ ہیں ۔ یہ منظر دیکھا تو مولانا ظفر علی خان یاد آ گئے :  بدھو میاں بھی حضرت گاندھی کے ساتھ ہیں  گو مشت، خاک ہیں مگر آندھی کے ساتھ ہیں  سالار ِ جمہوریت محمود خان اچکزئی کی مقبولیت کا عالم یہ ہے کہ قومی اسمبلی میں پہلی دفعہ تب تشریف لا سکے جن مسلم لیگ ن کے ساتھ مل کر الیکشن لڑا ۔ اس کے بعد یہ 1997 میں بھی ہار گئے اور 2002 میں بھی  انہیں ایک نشست سے شکست ہوئی اور ایک پر کامیاب رہے اب کی بار ایک مرتبہ پھر ہار گئے اور آگ بگولہ ہوئے پھرتے ہیں۔  یہ ایک نشست کا دکھ نہیں یہ وزارت عظمی سے محرومی کا دکھ بھی ہے۔ روایت یہ ہے کہ انہیں نگران وزیر اعظم بننے کی پیش کش کی گئی لیکن انہوں نے یہ کہہ کر معذرت کر لی کہ میں عام انتخابات میں حصہ لوں گا ۔ اب عام انتخابات میں یہ ہار گئے۔ تین ماہ کی وزارت عظمی تو گئی سو گئی پانچ سال کے لیے اسمبلی بھی ہاتھ سے نکل گئی ۔ چنانچہ اب وہ بھی سراپا احتجاج ہیں کہ عمران خان کو گھر بھیج دیا جائے۔  محمود خان اچکزئی صاحب کے ساتھ اس الیکشن میں ہوا کیا ؟ یہ بھی ایک دلچسپ کہانی ہے۔ این اے 263 سے محمود خان اچکزئی الیکشن ہار گئے ۔ لیکن ہارے کس سے؟ جے یو آئی کے مولانا صلاح الدین سے ۔ اور ہارے کتنے ووٹوں سے؟ صرف 17 ہزار 989 ووٹوں سے۔ دوسرے نمبر پر آنے کا اعزاز بھی نہ پا سکے۔ دوسرے نمبر پر اصغر خان اچکزئی تھے ۔ کیا آپ کو معلوم ہے یہ کس جماعت کے تھے؟ یہ اسفند یار ولی کی اے این پی کے امیدوار تھے۔ اب پہلی دوسری اور تیسری پوزیشن لینے والی تینوں جماعتیں کنٹینر پر کھڑی ہیں کہ دھاندلی ہوئی۔ اچکزئی صاحب اور اسفند یار ولی بتا تو دیں کیا مولانا صلاح الدین نے انہیں دھاندلی سے ہرایا؟  محمود خان اچکزئی این اے 265 سے بھی امیدوار تھے۔ وہ یہاں سے بھی ہار گئے ۔ قاسم سوری یہاں سے کامیاب ہوئے۔ ان کا تعلق پی ٹی آ ئی سے تھا ۔ قاسم سوری کی جیت پرضرور سوال اٹھائیے آپ کا حق ہے لیکن آپ کو یہ ضرور معلوم ہونا چاہیے کہ یہاں اچکزئی صاحب دوسرے نمبر پر نہیں آئے تھے۔ دوسرا نمبر لشکری رئیسانی صاحب کا تھا ۔ اچکزئی صاحب مبلغ 11487 ووٹوں کے ساتھ تیسرے نمبر پر تھے۔ ان کے ووٹ رئیسانی سے بھی آٹھ ہزار کم تھے۔ اب وہ شور مچا رہے ہیں دھاندلی ہو گئی۔  این اے 257 سے بھی محمود اچکزئی کی جماعت پشتونخواہ میپ کے امیدوار اللہ نور کو شکست ہوئی ۔ لیکن کس سے؟ جے یو آئی کے مولانا عبد الواسع سے ۔ اور شکست بھی 21 ہزار 405 ووٹوں سے۔ پی ٹی آئی کے امین اللہ جوگیزئی تو چوتھے نمبر پر رہے۔ تو کیا اچکزئی صاحب کے خلاف جے یو آئی نے دھاندلی کی؟ این اے 258 سے بھی محمود اچکزئی کے امیدوار حبیب الرحمن کو شکست ہوئی۔ لیکن کس سے؟ بلوچستان عوامی پارٹی سے۔ دوسرے نمبر پر مجلس عمل اور تیسرے نمبر پر ن لیگ تھی۔ تحریک انصاف کا نمبر تو چوتھا تھا۔ تو کیا فرماتے ہیں اچکزئی صاحب ، ن لیگ اور جے یو آئی نے مل کر دھاندلی کی اور ان کے امیدوار کو ہرا دیا؟ این اے 259 سے بھی محمود اچکزئی کا امیدوار ہار گیا ۔ کس سے؟ اکبر خان بگتی کے پوتے شاہ زین سے۔ اچکزئی صاحب کی جماعت کے امیدوار نور احمد شاہ کی پوزیشن کیا تھی؟ کیا آپ جاننا چاہتے ہیں؟ چلیں آپ کو بتا دیتا ہوں وہ 14 ویں نمبر پر تھے۔ تیرہ امیدواروں نے ان سے زیادہ ووٹ لیے تھے۔  این اے 260 اور این اے 261 سے اچکزئی صاحب کا کوئی امیدوار میدان میں نہ تھا ۔ این اے 262 سے اچکزئی صاحب کی پشتونخواہ میپ کے امیدوار عیسی روشن کو اکیس ہزار سے زیادہ ووٹوں سے شکست ہوئی ۔ لیکن کس سے؟ جے یو آئی کے کمال الدین ساحب سے۔ پی ٹی آئی کے ہاشم پانیزئی تو چھٹے نمبر پر تھے۔  این اے 264 پر بھی اچکزئی صاحب کے امیدوار عبدالرحمن کو شکست ہوئی ۔  وہی سوال کہ کس سے؟ جے یو آئی کے مولوی عصمت اللہ صاحب سے۔  این اے 266 سے بھی محمود اچکزئی کا امیدوار ہار گیا۔ یہاں سے بلوچستان نیشنل پارٹی کے آغا حسن بلوچ کامیاب ہوئے۔ ان کا امیدوار دوسرے نمبر پر بھی نہ آ سکا۔ دوسری پوزیشن جے یو آئی کے حافظ حسین احمد کی تھی۔پی ٹی آئی کہیں چوتھے نمبر پر رہی۔ کیا پی ٹی آئی نے چوتھی پوزیشن کے لیے دھاندلی کی تھی؟  این اے 257 سے محمود خان اچکزئی کا کوئی امیدوار میدان میں نہ تھا ۔ یہاں سے جے یو آئی کے آغا محمد شاہ جیتے۔ این اے 261 پر بھی ان کا کوئی امیدوار نہ تھا۔ یہاں سے بھی ایم ایم اے جیتی۔ این اے 269 پر بھی یہ کوئی امیدوار نہ دے سکے۔ یہاں سے بی این پی کے اختر مینگل جیتے۔ این اے270، 271 اور این اے272 پر بھی ان کا کوئی امیدوار نہ تھا۔  یعنی پورے بلوچستان میں محمود خان اچکزئی کی پارٹی تحریک انصاف کے ہاتھوں صرف ایک نشست پر ہاری۔ فرض کریں تحریک انصاف نے اس الیکشن میں حصہ ہی نہ لیا ہوتا، اس صورت میں اچکزئی صاحب کو مزید کتنی نشستیں مل جاتیں؟ صرف ایک ۔ تو عالی جاہ ، قبلہ خان صاحب ، اتنا غصہ کس بات کا؟  ایک ہمارے اویس نورانی صاحب ہیں ۔  شدت جذبات میں گوارا نہ کر سکے کہ کوئی مولانا سے گلہ کر رہا ہو اور اس نازک وقت پر کوئی ناہنجار موبائل سے ویڈیو بنا لے۔ کسی رستم کی طرح اس پر جھپٹ پڑے ۔ باتیں آزادی اظہار کی ، کی جا رہی ہیں اور برداشت موبائل کی دو انچ کی سکرین نہیں ہو رہی ۔ فرض کریں دھاندلی نہ ہوتی تو نورانی صاحب کے پاس کیا دو تہائی اکثریت ہوتی؟ عالی جاہ مسئلہ کیا ہے؟ کچھ تو کہیے؟ میر صاحب بھی کہاں یاد آئے  میر سے پوچھا جو میں، عاشق ہو تم    سن کے وہ یہ بات  , شرمائے بہت ....
##############################
https://web.facebook.com/asif.mahmood.1671/posts/2455788987876208
, آزادی مارچ کا سیاسی تجزیہ تو بہت ہو چکا، کوئی ہے جو اس کا سماجی تجزیہ کر سکے. یہ پہلو سیاسی پہلو سے بھی اہم ہے. لوگ مارچ کے شرکاء بزرگان کو بچوں کے جھولوں پر جھولے لینے کی ویڈیوز شیئر کر کے ہنس رہے ہیں اور میں یہ سوچ رہا ہے دور دراز کے علاقوں کے ان پاکستانیوں کی محرومیاں کتنی کربناک ہیں؟ اسلام آباد کے ہر سیکٹر میں پارکس ہیں مگر باقی شہروں تو کیا اضلاع اور ڈویژنل ہیڈکواٹرز پر بھی ڈھنگ کا کوئی پارک نہیں. کیا باقی ملک کے بچوں اور فیملیوں کا تفریح پر کوئی حق نہیں؟  بے شک مارچ میں آسودہ حال بھی کافی تھے مگر اکثریت کی کہانی چہرے پر لکھی تھی.  حالات کا ستم ان کے چہرے کی جھریوں میں چھپا بیٹھا تھا.  یہی اصلی پاکستان ہے جو چند دنوں کے لیے مصنوعی شہر اسلام آباد میں آن آباد ہوا ہے.   وسائل کی تقسیم میں یہ ناانصافی کیوں؟ وسائل پر چند لوگوں کا قبضہ کیوں؟ ترقیاتی کام چند علاقوں تک محدود کیوں؟ عمران کے بچے تو لندن میں مزے میں ہیں. مولانا کا صاحبزادہ رکن قومی اسمبلی اور ایک بھائی سی ایس ایس کیے بغیر ڈپٹی کمشنر بن جاتا ہے اور دوسرے بھای بھی ایوان میں رہ چکے سوال یہ ہے اس باقی ماندہ پاکستان کا وارث کون ہے؟
##############################
https://web.facebook.com/asif.mahmood.1671/posts/2458099794311794
اہل دانش کو خوفناک سطحیت نے اپنی لپیٹ میں لے رکھا ہے اور وہ استعفیٰ دینے یا نہ دینے کے گرداب میں پھنس چکے. بد قسمتی یہ کہ اینکر اور کالم نگار یہاں دانشور کہلاتے ہیں اور علم و تحقیق سے جڑے لوگ سماج کے لیے اجنبی ہیں. ایک طالب علم کے طور پر میں سمجھتا ہوں مولانا کے اس دھرنے میں ریاست، سیاست اور سماج سے متعلق بہت ساری چیزیں ہیں جو ہمیں دعوت فکر دے رہی ہیں. یہ بہت اہم اور بہت غیر معمولی ہیں. یہ مستقبل کی صورت گری میں انتہائی اہم کردار ادا کریں گی.
##############################
https://web.facebook.com/asif.mahmood.1671/posts/2460133990775041
لگتا ہے ،برف باری ہورہی ہے
##############################
https://web.facebook.com/asif.mahmood.1671/posts/2462049453916828
کیا ہم بھی  ’یہودی سازش‘ کر سکتے ہیں؟ آصف محمود گاہے یوں محسوس ہوتا ہے وطن عزیز کے تمام نیم خواندہ محققین کرام نے ’’ یہودی سازشوں‘‘ پر پی ایچ ڈی کر رکھی ہے اور اب ان کی باقی ماندہ زندگی کا مقصد یہی ہے کہ اس عظیم تحقیق کی روشنی میں فرزندان حق کو لمحہ لمحہ با خبر رکھیں کہ یہودی وطن عزیز میں کس وقت کون سی سازش کر رہے ہوتے ہیں ۔  محققین کرام اپنی تحقیق کی روشنی میں ہر اینٹ کے نیچے سے دس پندرہ سازشیں ہر سہ پہر برآمد فرما کر داد طلب ہوتے ہیں اورصف نعلین میں کھڑا میرے جیسا طالب علم حیرت سے یہی سوچتا رہ جاتا ہے کہ یہ سب کچھ اگر یہودی سازشیں ہیں اور جو ہو رہا ہے وہ یہود ہی کے دست ہنر سے ہو رہا ہے تو امت مسلمہ کیا صرف افزائش آبادی میں مصروف ہے کہ جواب میں وہ ایک’’ سازش‘‘ بھی نہیں فرما سکی؟ جتنی ’ تحقیق‘ ان ’ محققین کرام‘ نے یہودی سازشوں کو بے نقاب کرنے پر صرف کی ہے اس کا عشرِ عشیر صرف فرما کر ان نابغوں نے جواب میں دو تین سازشیں خود بھی فرما دی ہوتیں تو کیا معلوم آج دنیا پر ہماری حکمرانی ہوتی۔  نیم خواندہ معاشروں میں جہالت کا ابلاغ بہت آسان ہوتا ہے اور ان کا فکری استحصال بھی۔ چنانچہ وطن عزیز میں یہ بات نیم خواندہ سماج کے لاشعور میں بٹھا دی گئی ہے کہ وہ اگر آج اس حال میں ہیں تو اس کی وجہ یہودی سازشیں ہیں ۔چنانچہ آزادی مارچ میں ، جب استعفٰی ہاتھ نہیں آتا تو ، کارکنان کو بتایا جاتا ہے اس عظیم الشان اجتماع نے اس خطے میں یہودی سرمایہ کاری پر پانی پھیر دیا ہے اور اب یہودی پریشان ہیں کہ اس مولانا نے تو ان کے سارے کھیل کو برباد کر دیا۔  کبھی ہم نے سوچا یہودیوں نے وہ کون سی سازش کی جس نے انہیںاس قدر طاقتور بنا دیا کہ آج عملا دنیا پر ان کا راج ہے؟یہ’’ سازش‘‘ علم و تحقیق اور محنت کی دنیا میں کی گئی۔چنانچہ اسرائیل دنیا کا واحدملک ہے جو سائنس اینڈ ٹیکنالوجی پر اپنے جی ڈی پی کا تیس فیصد سے زیادہ خرچ کرتا ہے۔آبادی کے تناسب سے اسرائیل میں سائنسدانوں کی تعداد دنیا بھر کے تناسب سے دس گنا زیادہ ہے۔ دنیا میں سب سے زیادہ ٹیکنالوجی کا علم رکھنے والا ملک اسرائیل ہے۔تل ابیب اس وقت دنیا بھر میں اپنا لوہا منوا رہا ہے۔ تل ابیب کا شمار دنیا کے دس بڑے سائنسی مراکز میں ہوتا ہے۔ اسرائیل امریکہ کے بعد دنیا کا سب سے بڑا ہائی ٹیک سنٹر ہے۔  اسرائیل پاکستان کی طرح زرعی ملک نہیں ہے۔ یہ صحرا پر مشتمل ہے اس لیے اسے توانائی اور پانی کے بحران کا سامنا رہا۔کہا جاتا رہا کہ 3 Liquid shortage کی وجہ سے اسرائیل تباہ ہو جائے گا۔ اس کے پاس نہ پانی ہے ، نہ پٹرول اور نہ ہی اس کے پاس اپنے دفاع میں بہانے کے لیے وافر مقدار میں لہو ہے۔( یعنی اس کی آبادی کم ہے) لیکن ہوا کیا؟ آس پاس کے مسلمان ممالک کی زمینوں پر بھی آج اس کا قبضہ ہے اور کسی میں ہمت نہیں اس سے الجھ سکے۔  پانی اسرائیل کا بہت بڑا مسئلہ تھا۔ صحرا میں دور تک پانی پہنچانا ایک بہت بڑا مسئلہ تھا۔پائپ موسم کی حدت سے لیک ہوجاتے تھے۔اسرائیل نے یہ پراجیکٹ ہیبریو یونیورسٹی کے حوالے کیا۔وہاں کسی یونیورسٹی میں کسی سیاسی جماعت نے طلباء ونگ کے نام پر جتھے نہیں بنا رکھے نہ ہی کسی طلباء تنظیم نے یہودیوں کو حقیقی یہودی بنانے کے لیے نظریاتی مورچہ سنبھال رکھا ہے۔وہاں صرف علم و تحقیق سے کام رکھا جاتا ہے ۔ چنانچہ دو سالوں میں یونیورسٹی نے اس کا حل نکال لیا۔  پاکستان ایک زرعی ملک ہے لیکن ہماری زراعت کا جو حال ہے وہ بیان کا محتاج نہیں۔اسرائیل تو صحرا تھا لیکن اپنی محنت سے اس نے کمال کر دکھایا۔آپ کو یہ جان کر حیرت ہو گی اسرائیل کے صحرائوں کی زرعی پیداوار پاکستان کے زرعی میدانوں سے حاصل ہونے والی پیداوار سے اوسطا پانچ گنا زیادہ ہے۔ اس نے 1959ء میں ’ڈرپ اری گیشن‘کا کامیاب تجربہ کیا اور پھر پیچھے مڑ کر نہیں دیکھا۔ جب وہ یہ تجربہ کر رہاتھا ، اسے اپنی جان کے لالے پڑے ہوئے تھے۔ اسرائیل کے لیے چار سو خطرات تھے کہ ایک طوفان اٹھے گا اور اس ناجائز ریاست کا وجود ختم ہو جائے گا۔لیکن ان حالات میں بھی وہ اپنی زراعت پر توجہ دے رہے تھے اور انقلابی منصوبے بنا رہے تھے۔ آج عالم یہ ہے کہ ڈرپ اری گیشن سے اسرائیل نے اپنے صحرائوں کو قابل کاشت بنا لیا ہے۔ صرف قابل کاشت نہیں بنایا اس کی پیداواری صلاحیتوں نے دنیا بھر کے زرعی ماہرین کو حیران کر دیا ہے۔دنیا کے زرخیز ترین علاقے میں کاشت ہونے والی فصلوں سے چار گنا زیادہ فصل اسرائیل اب اپنے صحرائوں سے اٹھا رہا ہے ۔یہ اوسط دنیا کے بہترین زرعی میدان رکھنے والے ممالک بھی نہیں دے سکے۔اس غیر معمولی کامیابی نے امریکہ اور آسٹریلیا کو مجبور کیا کہ وہ اسرائیل سے رجوع کریں چنانچہ آج امریکہ اور آسٹریلیا اسرائیل سے یہ ٹیکنالوجی اور آلات خرید رہے ہیں۔  سائنس اور ٹیکنالوجی کی دنیا میں بھی وہ آگے ہے۔سپیس سائنس میں اسرائیل اس وقت دنیا میں دوسرے نمبر پر کھڑا ہے۔پہلا سیٹلائٹ’’اوفیق ون‘‘اس نے 1988ہی میں بنا لیا تھا۔سوئٹزر لینڈ کا ’’ لارج ہائیڈرون کولیڈر سنٹر‘ ‘ دنیا بھر میںایک مقام رکھتا ہے ۔اس میں کام کرنا سائنسدانوں کے لئے ایک اعزاز ہوتا ہے۔آپ کو یہ جان کر حیرت ہوگی کہ اس وقت اسرائیل کے پچاس سائنسدان اس ادارے میں کام کر رہے ہیں۔اسرائیل اس وقت دنیا میں ایرو سپیس پراڈکٹ بیچنے والا دوسرا سب سے بڑا ملک ہے۔  اقوام متحدہ کے ہیومن ڈیویلپمنٹ انڈیکس میں اسرائیل کا 22واں نمبر ہے ، جب کہ پاکستان 133 ویں نمبر پر کھڑا ہے۔ حالت یہ ہے کہ پاکستان سے 38 گنا چھوٹے اسرائیل کا ایک اسرائیلی شیکل پاکستان کے 45 روپوں کے برابر ہے۔  ہمیں یہودی سازشوں کو ہر جگہ تلاش کرنے کی بجائے اب اپنے گریبان میں جھانکنا ہو گا۔سادہ سا سوال ہے: اگر یہودی اپنی سازشوں سے یہ سب کچھ کر سکتے ہیں تو ہم کیا صرف افزائش آبادی کے لیے اس دنیا میں تشریف لائے ہیں؟ ہم علم و تحقیق سے کب اپنا رشتہ جوڑیں گے؟ ہم کب تک اپنی نااہلی پر ’یہودی سازش‘ کا ملبہ ڈالتے رہیں گے؟ ....
##############################
https://web.facebook.com/asif.mahmood.1671/posts/2461028210685619
کیا نئے عمرانی معاہدے کا مطلب صدارتی نظام ہے؟ آئینی بندو بست دیکھیں تو  صدارتی نظام کا دور دور تک کوئی امکان نہیں ہے. لیکن تحریک انصاف کے اراکین پارلیمان ہاتھ پر ہاتھ مار کر کہتے ہیں وہ آ رہا ہے. بس چند ماہ میں.  معاملہ کیا ہے؟
##############################
https://web.facebook.com/asif.mahmood.1671/posts/2462694053852368
کپتان نے اتنے سے لوگوں کے نکلنے پر استعفی دینے کی بات کی تھی. اتنے زیادہ لوگوں کے نکلنے پر نہیں.
##############################
https://web.facebook.com/asif.mahmood.1671/posts/2464889980299442
انسان دوستی، مذہبی رواداری اور سٹریٹیجک مینوورنگ، ہر لحاظ سے کرتارپو کاریڈور ایک اچھا فیصلہ ہے. البتہ اس سارے عمل میں جو ضرورت سے زیادہ وارفتگی دکھائی جا رہی ہے وہ مناسب نہیں. کوئے یار اور سوئے دار کے بیچ بھی کچھ مقامات ہوتے ہیں وہاں پر رک جانا چاہیے.
##############################
https://web.facebook.com/asif.mahmood.1671/posts/2467613190027121
بابری مسجد شہید ہوئی تو دل بہت اداس ہوا.  پروفیسر صفدر علی چودھری مرحوم کے ہاں گیا تو انہیں مطمئن پایا. پوچھا آپ پریشان نہیں؟ جواب آیا بالکل نہیں. ایک راسخ العقیدہ بزرگ کا یہ جواب سن کر حیرت ہوئی. ایک اور سوال کیا، کیا آپ کسی احتجاج میں شریک ہوئے؟ جواب ملا بالکل نہیں. پوچھا وہ کیوں؟ کہنے لگے یہ ہمارے زوال کا وقت ہے. آنسوؤں اور احتجاج سے کچھ نہیں ہو گا. اپنی تعمیر کیجیے. پھر جہاں چاہیں گے مساجد بن جائیں گی. عزت تلوار کی نوک سے ملتی ہے. بے بسی کے آنسوؤں سے نہیں.  پروفیسر صاحب تو اللہ کے پاس پہنچ گئے ان کی باتیں یاد آ رہی ہیں.
##############################
https://web.facebook.com/asif.mahmood.1671/posts/2473772359411204
ن لیگ کہاں ہے؟ ن لیگ تھی کہاں؟ ترکش / آصف محمود آزادی مارچ کے نکلنے پر جنہیں گمان تھا جاتی عمرا کے راستوں کی دھول عزیمت کی کہکشاں بن جائے گی ان کی آنکھوں کے سمندر میں اترے مدوجزر اب سراپا سوال ہیں : ن لیگ کہاں ہے؟ اور میرے جیسا طالب علم سوچ رہا ہے : ن لیگ تھی ہی کہاں؟یہ تو شاہ معظم کا دربار تھا جس میں مغنی تھے ، قصیدہ گو تھے ، ملک الشعراء تھے اور خدام ادب داد سخن پانے کو جھولی پھیلائے کھڑے تھے۔ جس عفیفہ کا اس دربار میں کوئی وجود نہیں تھا دل و مژگاں کی روبکار اس کے نام کیوں بھیجی جائے؟ مسلم لیگ ن کی تنظیم کو اس کی قیادت نے کبھی معتبر ہونے ہی نہیں دیا ۔ شاید وہ اس سے خوفزدہ تھے کہ ایک تنظیم قائم ہو گئی تو وہ گاہے خود سر بھی ہو سکتی ہے۔غالب کے الفاظ مستعار لوں تو ’’ تپش سے میری ، وقفِ کشمکش ، ہر تارِ بستر ہے‘‘۔دربار کو آزاد منش لوگ کم ہی خوش آتے ہیں ۔ یہاں وہی لوگ معتبر ہوتے ہیں جو غزل قصیدہ کرنے میں مہارت رکھتے ہوں ۔ بھری محفل میں یہاں اہل دربار نے غزل کہی: میاں صاحب میں آپ کا کتے سے زیادہ وفادار ہوں، اور چند سال بعدمیاں صاحب نے اپنے کتے سے زیادہ اس وفادار کو وفاداری بدل کر دوسری صف میں کھڑا دیکھا۔  پارٹی اور اصول نہیں یہاں ذات کو محور بنایا گیا اور شخصی وفاداری ہی معیار ٹھہری چنانچہ ہر بار جب اقتدار کے موسم تمام ہوئے اور خزاں رت ان پر اتری ، یہ بے اماں دھوپ میں جان ایلیا کے تخیل کی تجسیم ہو گئے :  کتنی وحشت  ہے درمیان  ہجوم  جس کو دیکھو ، گیا ہوا ہے کہیں  چنانچہ میاں صاحب ، جلاوطنی کے زمانے میں شکوے کرتے رہے ، یہ لوگ کہتے تھے قدم بڑھائو نواز شریف ہم تمہارے ساتھ ہیں لیکن جب میں نے قدم بڑھا کے دیکھا تو میرے ساتھ کوئی نہ تھا ، میں اکیلا تھا ۔ گماں تھا کہ جلاوطنی کے ان مہ و سال نے میاں صاحب کو بدل دیا ہے۔ اب وہ عملیت پسند سیاست دان نہیں جس کی نظر اپنے مفاد پر ہوتی ہے بلکہ اب وہ مثالیت پسند رہنما ہے جسے اپنے آدرش اپنے مفاد سے زیادہ عزیز ہیں۔ہمیں بتایا گیا کہ وقت نے میاں صاحب کو بدل دیا ہے ۔اب وہ ایک مدبر ہیں جس کے ہمراہ ایک عدد بیانیہ ہے۔اس عالم میں میاں صاحب وطن لوٹے اور ٹکٹوں کی تقسیم کا مرحلہ آیا تو انہوں نے بیانیہ منڈیر پر رکھ چھوڑا اوران سارے لوگوں کو گلے لگا لیا وہ پرویز مشرف کے میمنہ میسرہ پر داد شجاعت دیا کرتے تھے۔ یہ ایک طویل فہرست ہے ۔پارٹی کے لیے عزیمت کا استعارہ بن جانے والا جاوید ہاشمی اجنبی ٹھہرا اور عافیتیں اوڑھنے والے معتبر ہو گئے۔ سماج میں نچلی سطح تک غیر معمولی پزیرائی کے باوجود نواز شریف صاحب نے پارٹی ڈھانچے کو متحرک اور توانا کر کے ادارہ بنانے کی کوشش نہیں کی بلکہ اسے طاقتور شخصیات کی کنیز بنائے رکھے جانے کی حوصلہ افزائی کی۔ نا مساعد حالات میں جب یہ شخصیات وفاداری بدل لیتی ہیں یا عافیتیں اوڑھ لیتی ہیں تو تنظیم بھی اپنی معنویت کھو دیتی ہے۔اب جب شہباز شریف ہی مولانا کی تالیف قلب کے لیے بھی گھر سے نہ نکل سکیں تو ’’ ن لیگ‘‘ سے کیا گلہ؟  یہ المیہ صرف مسلم لیگ ن کے دامن سے نہیں ، ایک آدھ استثناء کے ساتھ ہر طرف اسی گریہ ِ بے اختیار کا عالم ہے۔پیپلز پارٹی جیسی جماعت کی قیادت اب وصیت نامے پر منتقل ہوتی ہے، اے این پی اب ولی باغ میں اسفند یار ولی کو میراث میں آئی ہے ، میاں افتخار حسین اولاد کی قربانی دے ڈالیں یا بلور خاندان کا صحن لاشوں سے بھر جائے قیادت ایمل ولی ہی کو ملے گی۔ق لیگ گجرات کے چودھریوں سے منسوب ہو چکی، عبد الصمد خان اچکزئی کی مسند محمود خان اچکزئی کے حجرے میں رکھی جاتی ہے اورتحریک انصاف عمران خان کے سوا پانی کا بلبلہ ہے۔عمران خان ایک زمانے بھی تنظیم سازی کی بات کرتے تھے اب اس کوہ کنی سے ان کا زہرہ بھی آب ہو چکا۔اب یہاں بھی لوگ چنے نہیں جاتے تعینات کیے جاتے ہیں۔یہی حال مذہبی سیاست کا ہے ، شاہ احمد نورانی مرحوم کی میراث انس نورانی کے حصے میں ، مفتی محمود مرحوم کی سیاسی وراثت مولانا فضل الرحمن کے پاس ، اسلام کے علماء کی جمعیت ہے لیکن اس کی شناخت اب ’س‘ اور ’ ف ‘ سے ہوتی ہے۔معلوم نہی یہ برصغیر کے موسموں کی تاثیر ہے کہ شخصیت پرستی ہماری افتاد طبع کا حصہ بن چکی اور ہم عوام کی بجائے رعایا بن کر رہنا پسند کرتے ہیں جو ہر صبح شاہی محل کے باہر ہاتھ باندھ کر شاہی خاندان کی بلندی اقبال کی دعائیں کرتی ہے یا اس میں کچھ اہتمام بھی ہے لیکن حقیقت یہ ہے کہ ہمارے ہاں جس بند و بست کے نام جمہوریت کی تہمت رکھی جاتی ہے وہ خاندانی آمریت کے سوا کچھ نہیں۔  وہی چند خاندان ہیں جو اقتدار کے ایوان میں جانے کے لیے صرف پرچم بدلتے ہیں۔ یہ پرچم اٹھا لیں تو وہ مسلم لیگ ن اور پیپلز پارٹی بن جاتے ہیں اور وہ پرچم تھام لیں تو وہ تحریک انصاف اور ق لیگ بن جاتے ہیں۔اقتدار کے ہر غروب ہوتے سورج کے ساتھ بظاہر یہ روندے جاتے ہیں مگر شہر پناہ میں نئے فاتح کے دربار میں پہلی خلعت پھر انہی کو عطا ہوتی ہے۔۔ ان کا نظریات سے کیا واسطہ؟ ان کی منزل مقصود محض اقتدار کا حصول ہے۔چنانچہ آپ چاہیں تو نواز شریف کی کابینہ کا ریکارڈ اٹھا کر دیکھ لیں اس میں پرویز مشرف کی کابینہ کے کتنے نابغے براجمان تھے اور چاہے تو عمران خان کی کابینہ اٹھا کے دیکھ لیں قافلہ انقلاب میں کتنے ایسے ہیں جو نواز شریف اور آصف زرداری کی وفاداری کا دم بھرتے تھے۔ سیاسی شخصیات کا طاقتور ہونا اور جمہوریت کا بطور ادارہ قدم جما لینا دو مختلف چیزیں ہیں۔ امریکہ ایک سپر پاور ہے ۔اس کی سیاست کے اکثر پہلو ہمارے ہاں زیر بحث رہتے ہیں کیونکہ وہ دنیا پر اثر انداز ہوتے ہیں۔ لیکن اگر میں آپ سے سوال کروں کہ ری پبلکن پارٹی اور ڈیموکریٹک پارٹی کے سربراہان کا نام کیا ہے تو کیا آپ بتا سکیں گے؟ اپنے ہاں مگر جماعتیں شخصیات کی کنیز بن چکی ہیں۔ہمارے ہاں جمہوریت اور آمریت کی کشمکش کا جو بیانیہ پیش کیا جاتا ہے اس میں یہی بنیادی نقص ہے کہ یہاں میدان میں جمہوریت اور جمہوری اقدار تو کہیں ہیں ہی نہیں۔جس روز داخلی صفوں میں اہل سیاست جمہوری اقدار لے کر آئے اس روز منظر ہی اور ہو گا۔ لیکن وہ جانتے ہیں اس صورت میں سماج کا شعور اجتماعی ان کی اپنی فصیلوں کو روند دے گا۔  آتشِ سوزندہ عشق کے الائو اپنی جگہ ، سجودِ درِ بتاں کو مگرجمہوریت نہیں کہتے۔ .....
##############################
https://web.facebook.com/asif.mahmood.1671/posts/2472520312869742
ایک عدد تقریر کے بعد جو معلوم تاریخ انسانی میں پہلی مرتبہ کی گئی، وزیراعظم وزیر خارجہ اور سینکڑوں سفارتکاروں نے کشمیر پر کوئی سرگرمی دکھائی ہو تو میری رہنمائی فرمائیے. کشمیر کمیٹی نے حقوق انسانی کی خلاف ورزیوں پر اپنے مینڈیٹ کے مطابق کوئی ایک ڈھنگ کی سرگرمی کی ہو اس کا انکشاف بھی فرما دیجیے.
##############################
https://web.facebook.com/asif.mahmood.1671/posts/2476109925844114
”علی گیلانی کو اب کوئی خط نہیں لکھتا“ ترکش / آصف محمود سرینا کے سامنے سے گزرتے ہوئے’کرفیو کاؤنٹر‘ پر نظر پڑی تو معلوم ہوا کشمیر میں کرفیو کو 100 دن ہو چکے۔ دل لہو سے بھر گیا ۔ گیبریئل گارشیا مارکیز کا ”تنہائی کے 100 سال“ یاد آ گیا ۔ اب بیٹھا سوچ رہا ہوں سری نگر کے محلے حیدر پورہ میں بیٹھے علی گیلانی بھی ”تنہائی کے 100 دن“ کے نام سے ایک ناول لکھ دیں تو نارسائی کے ان موسموں میں کیا عجب ایک ایسا شاہکار تخلیق ہو جائے کہ Magic Realism کو حقیقی معنوں میں مجسم کر دے۔ علی گیلانی ایک فرد واحد نہیں، وہ عزیمت کا استعارہ ہیں ۔ جانے کیوں ان کے چہرے کی جھریوں میں صدیوں کا پھیر نظر آتا ہے۔ سالوں پہلے جب آؤٹ آف باکس سالوشن کا غلغلہ تھا میں نے اپنے شو میں انہیں فون پر زحمت دی ۔ سادہ سا سوال ، سیدھا سا جواب اور پھر ایک طویل چپ ۔ پروگرام کا تقاضا نہ ہوتا تو مزید بولنے کا یارا تھا نہ ضرورت ۔ سوال تھا :  زمینی حقائق کی روشنی میں کشمیر کا امکانی حل کیا ہو سکتا ہے؟ جواب ملا: ایک ہی امکان ہے، حق خود ارادیت لیں گے یا شہید ہو جائیں گے۔  اس لمحے مجھے لیبیا کا عمر مختار آیا ۔ پاؤں میں بیڑیاں اور ہاتھوں میں ہتھ کڑیاں ڈال کر اس بوڑھے کو اٹلی کے جرنیل کے سامنے لایا گیا تو اس نے بھی کچھ ایسا ہی سوال پوچھا تھا ۔ مارشل روڈولفو کی گواہی ہے کہ عمر مختار نے اس کی آنکھوں میں آنکھیں ڈال کر جواب دیا :  یہ تو ہو سکتا ہے کہ تم ہم سب کو مار دو، لیکن یہ نہیں ہو سکتا کہ ہم میں کوئی ایک بھی سرنڈر کر  دے ۔ صدیاں بیت  جاتی ہیں اور ہم سمجھتے ہیں وقت بدل گیا لیکن وقت خود کو دہراتا ہے اور ایک طرف کھڑے مسکراتا رہتا ہے۔ہر دور کا ایک عمر مختار ہوتا ہے، وہ کبھی ولیم ویلس کی شکل میں ظہور کرتا ہے تو گاہے بھگت سنگھ کی شکل میں ۔ علی گیلانی ہمارے دور کا عمر مختار ہے۔ ارنسٹ ہیمنگوے کا مختصر سا ناول ”اولڈ مین اینڈ دا سی“کا وہ بوڑھا سانتیاگو میرا پسندیدہ کردار تھا ۔But man is not made for defeat. A man can be destroyed but not defeated.۔  اس جیسے کتنے ہی ڈائیلاگ تھے، پڑھتا اور کتاب بند کر دیتا ۔ چشم تصور مجھے کسی دور افتادہ ساحل پہ لا پٹختی اور میں میں بوڑھے ماہی گیر کے جھریوں بھرے ماتھے کا بوسہ دیتا ۔”آدمی ہار جانے کے لیے نہیں بنا ۔ آدمی برباد تو ہو سکتا ہے لیکن ہار نہیں سکتا“۔ اس فقرے میں کیا جادو ہے، وجود میں جلترنگ بج اٹھتے ہیں۔ آج مگر سری نگر کے مقتل میں بے بسی کے 100 دن پورے ہونے پر مجھے نہ عمر مختار یاد آ رہا ہے نہ ولیم ویلس ۔ آج گبریئل گارشیا مارکیز ہی کا ایک اور ناول یاد آ رہا ہے اور بے طرح یاد آ رہا ہے۔No One Writes to the Colonel۔  کرنل کو کوئی خط نہیں لکھتا ۔ اس فقرے میں وہی درد ہے جو سٹیشن سے روانہ ہوتی ریل کی سیٹی میں ہوتا ہے۔ ”تنہائی کے 100 سال“ اگر آپ سو دفعہ بھی پڑھ لیں تو آپ کا مطالعہ ادھورا ہے۔ یہ تب مکمل ہوتا ہے جب آپ ”کرنل کو کوئی خط نہیں لکھتا“ بھی پڑھ ڈالیں ۔ یہ ناول میں نے کتنی ہی مرتبہ پڑھا ہے اور محسوس کر کے پڑھا ہے۔ یہ ان چند کتابوں میں سے ایک ہے جو گویا مجھ پر بیت گئیں اور اب میرے لاشعور کا حصہ ہیں ۔ جانے کیوں آج صبح سے یوں محسوس ہو رہا ہے گارشیا کے کرنل اور سری نگر کے گیلانی کا دکھ سانجھا ہے۔ نہ کرنل کو کوئی خط آتا تھا نہ علی گیلانی کے نام کوئی سندیسہ بھیجتا ہے۔دونوں اپنے وقار اور اپنی وجاہت تھامے انتظار میں ہیں ۔ کوئی دکھ سا دکھ ہے۔ No One Writes to the Colonel   میں باقی سب زیب حکایت ہے۔ کہانی بس اتنی ہی ہے کہ ”کرنل کو کوئی خط نہیں لکھتا“۔ اس ایک فقرے میں جو درد چھپا ہے اس کی تفہیم کے لیے بھلے تنہائی کے100 سال پڑھ لیجیے یا اسی ناول کو بار بار اور بار بار پڑھتے رہیے، درد کے کچھ مضامین پھر بھی بلا عنوان رہ جائیں گے۔ شاید یہ بیان کی چیز ہی نہیں ہے، اس کا تعلق صرف احساس سے ہے۔ کرنل اور گیلانی میں کتنی مماثلت ہے؟ شاہد بہت، شاید بالکل نہیں۔ یہ اپنا اپنازاویہ نگاہ ہے۔ کرنل اپنی عمر رسیدہ بیوی کے ساتھ ایک یخ بستہ گاؤں میں رہتا ہے۔  اس کا بیٹا شاید مارا جا چکا ۔ ناول کا آغاز ایک جنازے کے لیے کرنل کی تیاری سے ہوتا ہے۔ یہ جنازہ اس شخص کا ہے جو سالوں بعد اس بستی میں قدرتی موت مرنے والا پہلا آدمی ہے۔ کرنل کو اپنی پنشن کا انتظار ہے۔ انیس سال پہلے کانگریس نے قانون بنایا، کرنل کو اپنا حق ثابت کرنے میں آٹھ سال لگے اور فہرست میں نام ڈلوانے میں کرنل کو مزید چھ سال لگ گئے۔ ہر صبح کرنل ڈاکیے سے پوچھتا ہے:  میرے نام کوئی خط اور جواب ملتا ہے نہیں۔ پھر یہ نوبت آتی ہے کہ سوال سے پہلے ہی جواب آ جاتا ہے. ڈاکیا اسے دیکھتے ہی کہہ دیتا ہے : Nothing for the Colonel.۔ ایسے ہی ایک مرحلے پر کرنل جواب پا کر پاس بیٹھے ڈاکٹر سے کہتا ہے: کرنل کو کوئی خط نہیں لکھتا۔  عزت نفس اور بانکپن کا یہ عالم ہے کہ تپتا جسم دیکھ کر بیوی کہتی ہے آپ کو بخار ہو گیا تو وہ مسکرا دیتا ہے : کرنل کو بخار نہیں ہو سکتا، جس روز بخار ہو گیا میں خود کو کوڑے کے ڈرم میں پھینک دوں گا۔ ایک روز بیوی اس سے کہتی ہے: we are orphans of our son ۔ کتنی معنویت ہے اس فقرے میں؟ گویا کشمیر کے مقتل کا نوحہ ہو۔ وہی بستی، وہی لاشے، وہی انتظار، وہی مایوسی ۔ کون کہتا ہے وقت بیت جاتا ہے، وقت تو دائروں کا مسافت کا نام ہے۔ لوٹ لوٹ  آتا ہے۔ سوچتا ہوں  اس بوڑھے کرنل کی طرح سید علی گیلانی بھی اپنے وقار اور متانت کو تھامے روز دیکھتے ہوں گے، شاید کوئی خط آیا ہو، پاکستان سے، او آئی سی سے  یااقوام متحدہ سے۔ مگر سہمی فضائیں جواب دیتی ہوں گی : علی گیلانی کے لیے کوئی خط نہیں آیا۔  علی گیلانی کو اب کوئی خط نہیں لکھتا۔ ...
##############################
https://web.facebook.com/asif.mahmood.1671/posts/2474536262668147
جو لوگ ٹماٹر جیسی  روز مرہ کی خریداری کی چیز کی قیمت کے بارے میں یوں سر عام اس اعتماد سے  سے  غلط بیانی کر سکتے ہیں ان کے دیے گئے پیچیدہ معاشی اعدادوشمار کا کیا اعتبار؟
##############################
https://web.facebook.com/asif.mahmood.1671/posts/2478263802295393
قومی سیاست اور نیا فضل الرحمن ترکش / آصف محمود آزادی مارچ کے بعد مولانا فضل الرحمن کا تعارف کیا ہے؟ ان کی شناخت ایک محدود علاقے یا ایک فرقہ بند مذہبی سوچ کے نمائندے کی ہے یا قومی سطح کے ایک سیا سی رہنما کی؟ ان کا شمار علامہ ساجد نقوی، مولانا خادم حسین رضوی اور پروفیسر ساجد میر جیسے رہنماؤں کی صف میں ہو گا یا وہ نواز شریف، آصف زرداری اور عمران جیسے قومی رہنماؤں کی صف میں کھڑے نظر آئیں گے؟ مولانا فضل الرحمن کی تازہ مہم جوئی ، کیا ان کے لیے قومی دھارے کی سیاست میں کچھ امکانات پیدا کر سکے گی یا وہ اب بھی چند علاقوں میں ایک مخصوص مکتب فکر تک محدود رہیں گے؟اس سوال کا جواب تلاش کرنے کے لیے لازم ہے کہ ہم یہ بات جان لیں کہ مولانا آج جہاں کھڑے ہیں اس کا فکری اور سیاسی پس منظر کیا ہے۔  مولانا اپنی وضع میں جتنے مولانا ہے ، اپنی فکر میں وہ اس سے کہیں بڑھ کر مسٹر ہیں۔ ان کے وابستگان اور ان کے مخاطبین کی غالب ترین اکثریت اہل مذہب میںسے ہے اس لیے اس لیے ان کو اپنی طرف مائل کرنے کے لیے مولانا مذہبی بیانیے کا سہارا لیتے ہیںلیکن وابستگان کو ایک محورپر اکٹھا کر کے جب وہ عملی سیاست کا رخ کرتے ہیں تو ان کی سیاست کسی بھی دوسری جماعت کی طرح سیکولر بنیادوں پر کھڑی نظر آتی ہے۔ مولانا بھلے اسلام کے علماء کی جمعیت کے سربراہ ہیں ، اپنی طرز سیاست کے اعتبار سے جے یو آئی ایک سیکولر جماعت ہے۔یہ بات بادی النظر میں عجیب لگتی ہے لیکن اگر ان کے فکری پس منظر کو تھوڑا مزید گہرائی میں جا کر دیکھا جائے تو یہ ایک ناقابل تردید حقیقت ہے۔  مولانا کی فکری وابستگی دیوبند سے ہے اور دیوبند کے بارے میں خود مولانا کی روایت یہ ہے کہ وہ ایک مذہبی نہیں بلکہ سیاسی تحریک ہے۔یہ محض ایک فقرہ نہیں ، اس میں جہانِ معنی پنہاں ہے۔  دیوبند کی فکر ی شناخت کے تین بڑے حوالے ہیں۔ علم و دعوت، مزاحمت اور سیاست۔ علم و فکر کے حوالے سے یہ محتاج تعارف نہیں۔ مزاحمت کا ایک دور تھا اور بہت بھر پور لیکن ریشمی رومال تحریک کے بعد یہ دور بھی تمام ہوا اور سیاست کے میدان میں طبع آزمائی کا فیصلہ کیا گیا۔جمعیت علمائے ہند اسی تیسری شناخت کا ایک عملی اظہار تھا۔  مولانا دیوبند کی تیسری شناخت یعنی سیاست سے جڑے ہوئے ہیں ۔دیوبند کی سیاست ، جمعیت علمائے ہند کی شکل میں سامنے آئے یا جمعیت علمائے اسلام کی صورت ، یہ سیکولر سیاست ہی ہے۔یہ سیکولر بنیاد ہی تھی جس کی بنیاد پر حسین احمد مدنی نے کہا قومیں اوطان سے بنتی ہیں اور علامہ اقبال نے اس پر نقد کیا کہ زدیو بند حسین احمد ایں چہ بو العجبی است۔اقبال کے ہاں سیاست کے حوالے مذہبی تھے اور قومیں اوطان سے نہیں مذہب سے بنتی تھیں۔ یہی مسلم لیگ کی فکر تھی۔ دیوبند کی جمعیت علمائے ہند نے مذہب کی بجائے وطن کی بنیاد پر قومیت کا انتخاب کیا اور اپنا وزن کانگریس کے پلڑے میں ڈالا۔ شبیر احمد عثمانی ایک استثناء تھے اور امر واقع یہ ہے کہ مولانا فضل الرحمن عثمانی صاحب کی فکر پر نہیں کھڑے۔ تفصیل میں جانے کا یہ محل نہیں مگر حقیقت یہی ہے۔  آزادی مارچ ہی کو دیکھ لیجیے ، اپنی جماعتی سطح پر مولانا کا بیانیہ مذہبی تھا، چندہ اکٹھا کیا گیا تو پرچی کے اوپر جو تحریر لکھی تھی وہ مذہبی جذبات کو اپیل کر رہی تھی ، ساری صف بندی مذہبی بنیاد پر کی گئی ، حکومت کے خلاف جو چارج شیٹ تیار کر کے کارکنان کو تھمائی گئی اس کے غالب حوالے مذہبی تھے ۔لیکن جب مولانا قومی سیاسی بیانیے میں اپنی بات کرنے آئے تو آزادی مارچ میں ان کا ایک مطالبہ بھی مذہبی نہیں تھا۔ یہ عملی سیاست کے وہ مطالبات تھے جس میں سیکولر جماعتیں ، کم از کم ، زبان قال سے ان کے ساتھ کھڑی تھیں۔ مولانا کی سیاسی میراث کا ایک پہلو مولانا عبید اللہ سندھی کی فکر بھی ہے۔عملاً بھلے اس کا اظہار کم ہوا ہو لیکن مولانا عبید اللہ سندھی کی فکر بھی اسی دیوبند سے جڑی ہے اور آج اگر سندھ سے مولانا کو کارکنان کی بڑی تعداد میسر ہے تو اس میں ایک عامل مولانا عبید اللہ سندھی کی فکر بھی ہے۔  اس فکری پس منظر کے ساتھ اب مولانا کی عملی سیاست کی طرف آئیے۔صف اقتدار ہو یا حزب اختلاف ، کبھی بھی صف بندی کرتے وقت مذہب مولانا کی ترجیح نہیں بنے۔وہ سیاسی بیانیے میں بات کرتے ہیں اور اسی میں صف بندی کرتے ہیں۔سیاسی ضرورت ہو تو ایم ایم اے بھی بن جاتی ہے اور سیاسست تقاضا کرے تو مسلم لیگ ن ، پیپلز پارٹی ، اے این پی سے لے کر ایسے سیکولر عناصر کے ساتھ بھی کھڑی ہو جاتی ہے جنہیں مذہبی سیاسی بیانیہ لادین کہتا ہے۔بریلوی مکتب فکر کے انس نورانی اور اہل حدیث مکتب فکر کے ابتسام الہی بھی ان کے ساتھ سٹیج پر ہوتے ہیں۔ گویا اس جماعت کی فکر ی شناخت میں بھلے ایک مکتب فکر کا رنگ غالب ہو عمل کی دنیا میں یہ فرقہ وارانہ عصبیت سے بے نیاز ہو کر سب کے ساتھ کھڑی ہو سکتی ہے۔  اندرون سندھ میں دوسری بڑی جماعت یہی ہے۔ بلوچستان میں یہ کشمکش اقتدار کی ایک بنیادی حریف ہے۔ کے پی کے میں بھی دوسری بڑی سیاسی جماعت یہی ہے۔مسئلہ صرف پنجاب میں ہے۔یہاں اس کی گرہ کھل جائے تو یہ ایک قومی سیاسی جماعت بن سکتی ہے۔پنجاب میں بھی اس کے وابستگان کی بھاری تعداد موجود ہے لیکن یہ تعداد کسی انتخابی کامیابی کی ضمانت نہیں بن سکی۔ پہلی دفعہ مولانا نے اس بھر پور طریقے سے پنجاب میں اپنی جماعت کو متعارف کرایا ہے اور لوگ خوشگوار حیرت سے دیکھ رہے ہیں کہ مذہبی جماعتوں کے کارکنان اتنے پر امن بھی رہ سکتے ہیں۔ایک حکمت عملی سے مولانا پنجاب میں کام کریں تو یہ گرہ کم از کم اس حد تک ضرور کھل سکتی ہے کہ انتخابات میں کسی بڑی جماعت سے با معنی اشتراک کی صورت میں پنجاب سے اس کے لوگ اسمبلی تک پہنچ سکیں۔  لیکن اس کے لیے ایک کام کرنا ہو گا۔ مولانا کو جمعیت علمائے ہند سے سیاسی وابستگی کی معنویت کو سمجھنا ہو گا۔ فیصلہ اب مولانا نے کرنا ہے کیا وہ جمعیت علمائے ہند کی سیاسی میراث کو پاکستان کے معروضی حالات سے ہم آہنگ کر سکتے ہیں؟  مولانا حسین احمد مدنی کی سیاست کا وارث۔ کیا قائد اعظم اور اقبال کے ملک میں سیاست کے فکری تقاضے سمجھ پائے گا؟ ......
##############################
https://web.facebook.com/asif.mahmood.1671/posts/2480836392038134
واہ واہ کیا معتدل ہے باغِ عالم کی ہوا ترکش / آصف محمود نواز شریف کا نام کس وقت ای سی ایل سے نکلتا ہے ، اس پر اہل ہنر مضامین باندھ رہے ہیں ۔ کہیں قانون دوستی کی آبشاریں پھوٹ رہی ہیں اور پیچیدہ قانونی نکتوں کے جواہرات دریافت ہو رہے ہیں کہ نہیں جی ہم انہیں بانڈز لیے بغیر تو نہیں جانے دیں گے تو کہیں انسان دوستی کے چشمے بہے چلے جارہے ہیں اور حشرات الارض کو جنہیں تفنن طبع کی مستی میں گاہے عوام کہا جاتا ہے ، یہ بتایا جا رہا ہے کہ عزت مآب وزیر اعظم نے انسانی ہمدردی کے عظیم اظہار کے طور پر آئوٹ آف دی باکس حل نکالتے ہوئے میاں صاحب کو بیرون ملک جانے کی اجازت دے دی ہے ۔ اس ساری ترک تازی اور نکتہ آفرینی میں میاں صاحب کی صحت کے لیے دعاگو میرے جیسا طالب علم بیٹھا یہ سوچ رہا ہے کہ جیل میں پڑے ان قیدیوں کا مستقبل کیا ہے جو بیمار ہیں اور جیل کی سیلن زدہ کوٹھڑیوں میں پڑے ویران آنکھوں سے موت کا انتظار کر رہے ہیں؟  بطور معاشرہ ہمارا المیہ یہ ہے کہ ہم اپنے اپنے حصے کے آقائوں کی غلامی کے طوق گلے میں لٹکائے پھرتے ہیں ۔ ہماری وفاداریاں بھی اپنے حصے کے شاہی خاندانوں کے لیے وقف ہیں اور ہمارے جھگڑے بھی انہی کی مجاوری میں ہوتے ہیں ۔ ہمارے چہروں پر روشنی آتی ہے تو اشرافیہ کے حسن مستعار سے اور ہم آہیں بھرتے ہیں تو انہی کے غمِ نارسائی میں ۔ ہم عوام نہیں ، رعایا ہیں ۔ عوام اپنا حق مانگتی ہے لیکن رعایا کے لبوں پر ایک ہی دعا بن کے تمنا آتی ہے کہ ظل سبحانی ، شاہ معظم کا اقبال بلند ہو۔ رعایا کو اس بات کی کوئی پرواہ نہیں ہوتی کہ ان کے بچے کتوں کا کاٹنے سے ویکسین کی عدم دستیابی سے مرتے ہیں یا ناقص ادیات سے ، انہیں صرف اس بات کی فکر ہوتی ہے کہ شاہ ِ جہانگیر جہاں بخت جہاندار کا اقبال بلند رہے۔  رعایا ’ خس کم جہاں پاک ‘ کی عملی تصویر ہے ۔ دو سال میں صرف پنجاب کی جیلوں میں دل جگر اور دیگر امراض کی وجہ سے 145 قیدی جاں بحق ہوجائیں تو سینہِ چرخ میں ایک اختر بھی دل نہیں بنتا اور شاہی خاندان کا کوئی فرد جیل چلا جائے تو ہستیِ نا پائیدار میں ہنگامہ ِ قیامت پیدا ہو جاتا ہے۔  شاہی خاندان معزولی میں بھی روئے تابناک پر قطرہ ِ عرق ِ گلاب ہے ۔ وہ کبھی جیل میں پیراہن گُل کی مانند اتر جائے تو درودیوار کی خستگی کے غم میں اہل شکم داغ ِ غلامی سے آلودہ دامن پر نوحے لکھتے ہیں ۔ لیکن رعایا کا عالم یہ ہے کہ راولپنڈی میں دل اور جگر کے امراض سے 27 قیدی مر جائیں تو بزمِ طرب میں کوئی پل بھر کو بد مزہ بھی نہیں ہوتا۔  رعایا کواس بات کی کوئی پرواہ نہیں ہوتی کہ تین ہزار چار سو ننانوے خواتین جیلوں میں کس حال میں رنج ِ حیات کھینچ رہی ہیں اور ان میں سے کتنی ہیں جن سے جیلوں میں جنسی بیگار لی جاتی ہے ، حاملہ خواتین کے لیے بھی الگ سے کوئی کمرہ نہیں ہوتا نہ ہی ضروری سہولیات اورادویات دستیاب ہوتی ہیں ۔ جیلوں میں کوئی گائنا کالوجسٹ نہیں ہوتی جو ان کو دیکھ سکے، انہیں کوئی پرواہ نہیں ، وہ حقوق نسواں کی گور پر کھڑے ہو کر اس وقت سر میں خاک ڈالتے ہیں جب کسی شاہی خاندان کی کوئی عالی مرتبت شہزادی قید کر دی جاتی ہے۔  اہلِ اقتدار کی خواب گاہوں سے آبِ حیات کے چشمے بہتے ہیں اور رعایا کے دامن سے ہر دم فنا لپٹی رہتی ہے۔ شاہی خاندان کی چشمِ سحر آفریں پر کبھی خزاں نہیں آتی اور رعایا کی صحراء آنکھوں میں کبھی بادل نہیں برستا۔   یہ جیل جائیں تو گویا دلہا میاں کی بارات اتر آتی ہے اور حجلہ عروسی کو ساری نزاکتوں سے تیار کیا جاتا ہے۔ سیلن نہ ہو ، واش روم اچھا ہو، دیواروں پر رنگ و نور تازہ تازہ بکھیرا گیا ہو اور موسم کی شدت سے یہ گوشہ عافیت محفوظ ہو ۔لیکن رعایا کو جیل جانا پڑے تو ناران سے آگے اس جادوئی بستی بیسل کے چرواہے مصطفی کے باڑے کے جانوروں کی طرح انہیں ٹھونس دیا جاتا ہے۔ دس قیدیوں کے کمرے میں چالیس قیدی۔ اڈیالہ جیل انیس سو قیدیوں کے لیے بنی تھی وہاں پانچ ہزار سے زیادہ قیدی ہیں۔مجموعی طور پر ہماری جیلوں میں چھیالیس ہزار قیدیوں کی گنجائش ہے اور چوراسی ہزار قیدی موجود ہیں۔کسی ایک کو متعدی بیماری لاحق ہو جائے تب بھی اسے الگ رکھنے کی گنجائش نہیں۔  شاہی خاندان کا کوئی چشم و چراغ جیل جائے تو خدام ادب کورنش بجا لاتے ہیں ۔ان کی ناسازئی طبع کے امکان کے پیش نظر وہاں خصوصی میڈیکل یونٹ قائم کر دیا جاتا ہے۔جہاں ڈاکٹر چوبیس گھنٹے دستیاب ہوتے ہیں۔لیکن رعایا کے ساتھ حسن ِ سلوک کا عالم یہ ہے کہ پنجاب کی 32 میں سے 22 جیلوں میں ای سی جی تک کی سہولت نہیں ہے اور ایکس رے کی سہولت بھی صرف 4 ہسپتالوں میں موجودہے۔ حالانکہ پرزن ایکٹ کی دفعہ 39 کے تحت ہر جیل میں ایک ہسپتال ہونا چاہیے ۔  نامرادی کی رسم بھلے میر سے ہو، نارسائی کا جو خار ہمارے سینے میں آ گھسا ہے ، میر صاحب کو اس کے آزار کی کیا خبر۔ نصف سے زیادہ جیلوں میں پنکھے تک نہیں اور چالیس درجہ حرارت میں قیدیوں کو صرف کراس وینٹی لیشن پر گزارا کرنا ہوتا ہے۔ایمنسٹی انٹر نیشنل کی رپورٹ بتا رہی ہے کہ گیارہ جیلوں میں قیدیوں کو ایک دوسرے کے سامنے رفع حاجت کرنا پڑتی ہے ۔کپڑے تان کر وہ پردہ قائم کرتے ہیں۔کنج تنہائی میں انہیں کوئی دلاسہ دینے بھی نہیں آتا۔لیکن شاہی خاندان کا کوئی مہرِ جہانتاب تشریف لے آئے تو الگ سے کمرہ تیار کر کے اس میں ائر کنڈینشنر نصب کر دیا جاتا ہے کہ غنچہ فردوس بریں میں بت ِ ناز کو کوئی ناخوشگوار لمحہ چھو نہ پائے۔  نواز شریف صاحب کو اللہ صحت دے ، جہاں چاہیں علاج کرائیں۔ سوال صرف اتنا ہے جیلوں میں پڑے ان قیدیوں کا مستقبل کیا ہے جو بیمار ہیں اور جیل کی سیلن زدہ کوٹھڑیوں میں پڑے ویران آنکھوں سے موت کا انتظار کر رہے ہیں؟کیا وہ اجڑے کنووں کی ریت ہیں؟  استاد ذوق ہوتے تو عمران خان کا قصیدہ پڑھتے : واہ واہ کیا معتدل ہے باغِ عالم کی ہوا۔ .....

##############################
https://web.facebook.com/asif.mahmood.1671/posts/2479806402141133
مولانا چلے گئے. جن کا خیال ہے وہ ناکام لوٹے، مجھے ان سے اتفاق نہیں ہے. اندر کی خبر میں پہلے ہی عرض کر چکا میرے پاس نہیں ہوتی. طالب علم کے پاس تجزیہ ہی ہوتا ہے جس میں صحت اور غلطی ہر دو کا امکان موجود ہوتا ہے. تجزیہ یہ ہے کہ پنجاب میں تحریک انصاف کی حکومت بقاء کی جنگ لڑ رہی ہے اور مرکز بھی خطرے سے باہر نہیں ہے. پنجاب میں اب دیکھنا یہ ہے بزدار صاحب کی جگہ شہباز شریف لیتے ہیں یا پرویز الہی. اسی طرح مرکز میں خطرے کی نوعیت بھلے قبل از وقت انتخابات کی ہو یا کچھ اور لیکن وہ ٹلا نہیں. سیاست ٹی ٹونٹی کا میچ نہیں کہ دوسرے پہر نتیجہ آ جائے اور مولانا سیاست کے گرگ باراں دیدہ ہیں. میں نہیں مان سکتا وہ خالی ہاتھ لوٹے ہیں.

##############################
https://web.facebook.com/asif.mahmood.1671/posts/2487855851336188
کارکردگی کہاں ہے؟ ترکش/آصف محمود  سترہ روپے کلو ٹماٹر اور پانچ روپے کلو مٹر سے قوم کے شعور اجتماعی کی توہین کے بعد اب ارشادِ تازہ یہ ہے کہ کسی بے روزگار کو نوکری دینا حکومت کا مینڈیٹ ہی نہیں ۔ جناب حفیظ شیخ کی اس رفو گری سے یاد آیا وہ کیسی حسین شام تھی جب عمران خان نے پلکوں میں سپنوں کی حدت لیے اپنا انتخابی منشور پیش کیا تھا . منشور کے باب چار میں لکھا تھا ہم اگر اقتدار میں آ گئے تو ہم پانچ برسوں میں 10 ملین ملازمتیں فراہم کریں گے۔ یعنی ہر سال میں بیس لاکھ ملازمتیں ، یعنی ہر ماہ میں ۱یک لاکھ چھیاسٹھ ہزار ملازمتیں ۔ یعنی ہر روز پانچ ہزار پانچ سو پچپن ملازمتیں ۔ یہ وہی معاملہ تھا کہ چشمِ مے گون و صراحی بہ بغل ، جام بہ کف ۔  سوال پوچھا تو اعدادو شمار کے ساتھ ایک طویل وعظ سنا دیا گیا جس کا لب لباب یہ تھا کہ یہ تو ہم نے میانہ روی میں 10 ملین کی بات کر دی ہے ورنہ جس روز ہمارا خان اقتدار میں آیا اتنی نوکریاں تو ہم ہر سہہ ماہی میں دیا کریں گے۔ زمینیں سونا اگلیں گی ، کرپشن رک جائے گی اور پاکستان میں نوکریوں کے لیے غیر ملکیوں کی قطاریں لگی ہوں گی ۔ یہ وہی بیانیہ تھا جس کا اظہار مراد سعید نے بھرے جلسے میں کر دیا: جب کپتان آئے گا ، 100 ارب ڈالر اس کے منہ پر منہ مارے گا اور 100 ارب ڈالر اُس کے منہ پر مارے گا ۔ اب ایک سال گزرا ہے تو ارشاد فرمایا جا رہا ہے نوکریاں دینا تو ہمارا مینڈیٹ ہی نہیں تھا۔ مزاجِ یار برہم نہ تو کوئی اتنا ہی بتا دے کہ آپ کا مینڈیٹ تھا کیا؟ خلق خدا کی اجتمائی توہین اور تذلیلِ مسلسل؟ کیا اس چاند ماری کے لیے خلق خدا نے آپ کو چنا تھا؟  تاویلات کا ایک دفتر کھلا ہے۔روز ایک وزیر باتد بیر اپنی قادرالکلامی سے عمران خان کی حکومت کو تماشا بناتا ہے اور روز نونہالان انقلاب رات گئے تک اس ارشاد گرامی میں سے دانش اور حکمت کے موتی تلاش کرتے رہتے ہیں ۔ آدھے رستم ہیں اور آدھے افلاطون ۔ ایک بھی ایسا نہیں جو فشار خون میں اضافے کا سبب بنے بغیر بات کر سکے۔ عاجزی کی تو بات ہی نہ کیجیے ، شائستگی اور تہذیب کا بحران بھی شدید تر ہو چکا ہے۔ نونہالان انقلاب نہیں، غیض و غضب سے بھرے اور حفظ مراتب سے محروم یہ چلتے پھرتے آتش فشاں ہیں ۔ اب قسمت کا دھنی ہے جس کی عزت محفوظ اور دستار سلامت رہ جائے۔  مینڈیٹ کیا ہوتا ہے؟ اور جب کوئی جماعت اقتدار میں آ جائے تو اس بات کا تعین کیسے جا سکتا ہے کہ اس کا مینڈیٹ کیا ہے؟ اس کا جواب انتخابی منشور ہے۔ جو وعدے آپ نے انتخابی منشور میں کیے تھے وہی آپ کا مینڈیٹ ہیں ۔ ایسا یقینا نہیں ہو سکتا کہ آپ منشور میں کیے گئے ہر وعدے کو پورا کریں ۔ لیکن آپ کی سمت کا تعین بہر حال آپ کا منشور ہی کرتا ہے۔ یہ بات تو گوارا کی جا سکتی ہے کہ آپ منشور میں کیے گئے وعدوں کی تکمیل میں تساہل اور غفلت کا شکار ہو جائیں لیکن یہ رویہ ناقابل قبول ہے کہ وزیر با تدبیر منشور کے باب چہارم میں کیے وعدے سے اس شان سے مکر جائے کہ وہ کہے یہ ہمارا مینڈیٹ ہی نہیں ہم بے روزگاروں کو نوکریاں دیں ۔  حفیظ شیخ نے تو شاید اس منشور کو پڑھا بھی نہ ہو ۔ جب منشور بنا اس وقت حفیظ شیخ آصف زرداری کے فضائل کے قائل تھے، یہ تو بہت بعد میں انہیں علم ہوا کہ نجات دہندہ تو عمران خان ہے۔ یہ بھی ہو سکتا ہے کہ یہ عمران ہوں جنہیں بعد میں علم ہوا ہو کہ نجات دہندہ تو حفیظ شیخ ہے۔ بھان متی کے کنبے کے نام پر حکومت کی تہمت لگائی جائے تو لطائف تو جنم لیتے ہیں لیکن ایسے لطائف؟ لیکن ایسے لطائف؟ الامان، الامان ۔  ایک تاویل یہ ہے کہ نوکریاں حکومت نہیں دیتی ۔ وہ ماحول بناتی ہے اور نوکریاں پرائیویٹ شعبہ دیتا ہے ۔ کسی نے کب کہا نوکریاں سرکاری شعبے میں ہی دی جائیں۔ مطالبہ تو یہ ہے کہ حکومت اپنے منشور میں کیے گئے وعدے کے مطابق وہ ماحول بنائے کہ نجی شعبے میں ترقی ہو اور نوکریاں پیدا ہوں ۔ سوال یہ ہے کہ اس کام کے لیے حکومت نے کیا ماحول بنایا ؟ حالت یہ ہے کہ ہر شعبہ تباہی کے دہانے پر ہے۔ کوئی ایک شعبہ بتا دیجیے جہاں آپ کے آنے کے بعد کسی کے ہاں سکھ اور سکون ہو ۔ نہ کوئی پالیسی ہے نہ کوئی درد دل ۔ ہیجان کا عالم ہے اور وحشت سوار ہے۔ آتے ہی کسی کا گھر گرا دیا کسی کی دکان ۔ لگتا ہی نہیں ووٹ کی قوت سے کوئی اپنا ، کوئی خیر خواہ آیا ہے۔ یوں محسوس ہوتا ہے ایک فاتح ہے جس نے ہر چیز روند ڈالی ہے اور اب چھوڑنا اس نے کسی کو نہیں۔ کہیں خیر خواہی اور احساس نہیں ہے ، پتھر جیسی زبانیں ہیں اور بے اعتنائی کا سونامی ہے۔ اب جو بچ جائے اس کا مقدر۔ کسی کے پاس مرہم نہیں، سب نمک کے بیوپاری ہیں۔ کوئی حوصلہ بندھانے والا نہیں، سب ہی دھمکیاں دیتے ہیں ۔ اتنے سو محکمے بند کر دیں گے، فلاں کی ایسی اور فلاں کی تیسی، ابھی تو اور مہنگائی ہو گی، ابھی تو اور چیخیں نکلیں گی ۔۔۔ یہ ارشادات تنور پر لڑتی نیم خواندہ عورتوں کے نہیں وفاقی وزراء کے ہیں ۔ مرہم ایک ہی ہے۔ ہر کمال کے بعد ارشاد ہوتا ہے: بس آپ نے گھبرانا نہیں۔  بے روزگاری کا عالم یہ ہے کہ نوجوانوں کا 61 فیصد بے روزگار ہے۔ ڈھائی کروڑ بچے سکول نہیں جا رہے، وہ بھی کل کو بے روزگار ہوں گے۔ جو پڑھ کر آ رہے ہیں ان کے لیے ملازمتیں نہیں ہیں ۔ بے روزگاری کی موجوودہ شرح کو برقرار رکھنے کے لیے ضروری ہے کہ پاکستان ہر سال 14 لاکھ ملازمتیں پیدا کرے ۔ یعنی ہر سال 14 لاکھ ملازمتیں پیدا کر کے بھی آپ کے 61 فیصد نوجوان بے روزگار رہیں گے۔ اور اگر یہ نہیں ہو سکتا تو بے روزگاری کی شرح بڑھ جائے گی۔ اب ذرا حساب لگائیے عمران خان کی حکومت نے ایک سال میں کتنی ملازمتیں پیدا کیں؟ نئی ملازمتیں خاک پیدا کرنا تھیں انہوں نے کماتے لوگوں کو بے روزگار کر دیا۔  ایک پیج پر ہونے کا زعم کب تک؟ آخری تجزیے میں یہ آپ کی کارکردگی ہوتی ہے جو آپ کو سرخرو کرتی ہے؟ کارکردگی کہاں ہے؟ .....

##############################
https://web.facebook.com/asif.mahmood.1671/posts/2491182394336867
انقلاب کی راہ میں سب سے بڑی رکاوٹ گائے ہے . ورنہ عظیم انقلاب تو اب صرف چھ کلو دودھ کی مسافت پر ہے.

##############################
https://web.facebook.com/asif.mahmood.1671/posts/2491065464348560
نہ نواز شریف شیطان ہے نہ عمران خان اتنے عالی مرتبت  کہ دامن نچوڑ دیں تو فرشتے وضو کریں. اپنے مزاج، ترجیحات اور طریق واردات کے حوالے سے یہ ایک ہی تھالی کا مال ہے. کوئی چٹا تو کوئی بٹا. کسی ایک سے کامل محبت اور کسی دوسرے سے مکمل نفرت کی بجائے غلط کو غلط اور صحیح کہنا چاہیے.

##############################
https://web.facebook.com/asif.mahmood.1671/posts/2493531167435323
ڈاکٹر معین نظامی میرے خالہ زاد بھائی ہیں. انہوں نے 1088 ء میں وفات پانے والے ناصر خسرو کے فارسی کلام سے  کچھ ترجمہ کیا ہے. آپ بھی پڑھیے. "تم نے وہ کہانی نہیں سنی کہ چنار کے کسی درخت کے نیچے کدو کی بیل اگی، درخت پہ چڑھی اور بیس دنوں میں ہی اس پر چھا گئی۔  اس نے چنار سے پوچھا: تمھاری عمر کیا ہے؟  چنار نے بتایا: دو سو سال، اور اب تو اس سے بھی کچھ زیادہ ہی ہو گی۔  کدو کی بیل ہنس دی کہ مَیں تو بیس دنوں میں ہی تم سے آگے نکل گئی ہوں، نجانے تم اتنے سست کیوں ہو؟ چنار نے کہا: اے کدو کی بیل، آج ابھی وہ وقت نہیں آیا کہ مَیں تم سے بحث مباحثہ کروں۔ کل جب خزاں کی ہوا چلے گی اور ہم اسے بھگتیں گے تب اندازہ ہو جائے گا کہ ہم دونوں میں سے کون مردِ میدان ہے اور کون نامرد"  ناصر خسرو (وفات 1088ء) نشنیده‌ای که زیرِ چناری کدو بُنی بر رُست و بردوید بر او بر به روز بیست؟ پرسید از آن چنار که «تو چند ساله‌ای؟» گفتا «دویست باشد و اکنون زیادتی ست» خندید از او کدو که «من از تو به بیست روز بر تر شدم، بگو تو که این کاہلی ز چیست» او را چنار گفت که «امروز ای کدو با تو مرا ہنوز نه ہنگامِ داوری ست فردا که بر من و تو وزد بادِ مہرگان آنگه شود پدید که نامرد و مرد کیست»

##############################
https://web.facebook.com/asif.mahmood.1671/posts/2493464994108607
مجھے تو کچھ پتا ہی نہیں نواز شریف کو باہر کس نے جانے دیا اورجس بات کا پتا نہ ہو اس میں بات کرنی ہی نہیں چاہیے.

##############################
https://web.facebook.com/asif.mahmood.1671/posts/2496537700468003
سردی سے بچنے کے لیے اگر ٹریل فائیو پر جانا خلاف حکمت ہو تو ٹریل فائیو کی دہلیز پر واقع ہٹ سے  گڑ کی چائے  اور ابلے ہوئے انڈے کھانے تو جایا ہی جا سکتا ہے. ٹریل فائیو ایک نشہ ہے. جسے لگ جائے وہی جانے.

##############################
https://web.facebook.com/asif.mahmood.1671/posts/2496484037140036
دو بزرگان سے ملاقات، یہ جاننے کے لیے کہ فارن فنڈنگ کے معاملے میں کیا کچھ ہو سکتا ہے.

##############################
https://web.facebook.com/asif.mahmood.1671/posts/2497272673727839
کل کا دو بار دیکھ چکا ہوں اس قسط کو لیکن اس چیز ارطغرل ہی تھی ۔ خیر آگے دیکھتے ہیں کیا کچھ نکلتا ہے

##############################
https://web.facebook.com/asif.mahmood.1671/posts/2497110477077392
فارن فنڈنگ کیس ۔ ۔ ۔ ۔ کیا عمران خان نا اہل ہو سکتے ہیں؟  آصف محمود دوست سوال پوچھ رہے ہیں کیا فارن فنڈنگ کیس میں جان ہے اور کیا یہ عمران خان کے لیے مسائل پیدا کر سکتا ہے. اکبر ایس بابر سے میرا پہلا رابطہ مرحوم نوید خان نے کرایا تھا ۔ نوید خان اور اکبر ایس بابر عمران خان کے قریبی دوست تھے ۔ عالم یہ تھا کہ عمران کہا کرتے تھے میرا کسی نے بھی ساتھ نہ دیا تب بھی میں اور نوید خان انقلاب کی جدوجہد کرتے رہیں گے ۔ وقت کے ساتھ لیکن نوید خان کے خواب ٹوٹنے لگے ۔ ایک روز جب عمران میٹنگ لے رہے تھے نوید خان نے کہا: خان صاحب جنہیں ہم نے کھمبوں سے لٹکانا تھا تم نے پارٹی ان بے ایمانوں کے اعضائے مخصوصہ سے لٹکا دی ۔ عمران نے اسے روکا نہیں ۔ بعد میں صرف یہ کہا کہ تنقید ضرور کیا کرو لیکن سب کے سامنے نہ کیا کرو ۔ اب پارٹی پھیل رہی ہے اور کچھ کمپرومائز کرنے پڑتے ہیں ۔ نوید نے جواب دیا: تم نے ہمیں خواب بھری محفل میں دکھائے اب تنقید بھی بھری محفل میں ہو گی ۔ نوید ہی کی روایت ہے جس روز عمران کو پہلے الیکشن میں عبرت ناک شکست ہوئی صبح سویرے وہ بنی گالہ پہنچے تو دیکھا عمران نوافل پڑھ رہے تھے ۔ نوید کو دیکھا تو کہنے لگے نوید ہم نے کرکٹ کا میچ ہاکی کے کھلاڑیوں سے کھیلا، اب یہ میچ ہم کرکٹ کے کھلاڑیوں سے کھیلیں گے ۔ نوید بتاتے تھے یہ بات کرتے ہوئے عمران نے ہاتھوں سے نوٹ گننے کا اشارہ کیا ۔ کرکٹ کے کھلاڑیوں کی تلاش میں نوید اور عمران کی راہیں جدا ہو گئیں ۔ کبھی کبھار نوید اسلام آباد کچہرہی میرے چیمبر میں آ جاتے اور گپ شپ رہتی ۔ وہ عمران سے دور ہو گئے تھے لیکن عمران ان کے دل سے نہیں نکلا تھا ۔ وہ کہتے تھے باقیوں نے عمران کو صرف لیڈر سمجھا ہو گا میں نے تو دوست ، بھائی اور باپ بھی سمجھا ۔ میں اس کا یہ روپ برداشت نہیں کر سکتا ۔ نوید عمران کے مستقبل کی جو منظر کشی کرتے تھے عمران تیزی سے اس جانب بڑھ رہے ہیں ۔ انہی دنوں اکبر ایس بابر سے پہلی ماقات نوید خان ہی نے کرائی ۔ میں نے کیس کی فائل پڑھی اور اس وقت سے میری رائے ہے یہ انتہائی غیر معمولی کیس ہے ۔ اکبر کے مطابق یہ بلین روپوں کا معاملہ ہے ۔ جن لوگوں کے اکاءونٹ میں کروڑوں آئے ان کی تنخواہیں بیس تیس ہزار تھیں ۔ اکبر ایس بابر کا دعوی ہے عطیات دینے والوں میں جیوش  لوگ بھی تھے ۔ اور کمپنیاں بھی ۔ اول میرا خیال تھا یہ عمران کی بے احتیاطی ہو گی لیکن اکبر ایس بابر کی فائل بتاتی ہے یہ بے احتیاطی سے آگے کا معاملہ ہے ۔ اب سوال یہ ہے کہ کیا عمران کان نا اہل ہو سکتے ہیں؟ آج سے تین سال پہلے بھی میرا جواب تھا :جی ہاں ۔ ۔ ۔ ۔ اور اب بھی یہی جواب ہے ۔ فیصلہ کیا ہوتا ہے معلوم نہیں لیکن کیس بہر حال مشکل ہے ۔ جو اصول پانامہ کیس نواز شریف کے لیے طے کر دیا گیا ہے اور جس طرح وہ اقامے پر نا اہل ہوئے ہیں یہی اصول یہاں بھی لوگو ہوا تو عمران خان بھی اسی انجام سے دوچار ہو سکتے ہیں جس سے نواز شریف ہوئے ۔ میں عمران خان کو اسی طرف بڑھتا دیکھ رہا ہوں جس کا ڈر نوید خان کو تھا ۔ اور وہ اکبر ایس بابر اور میرے سامنے بار بار اس کا اظہار کیا کرتے تھے ۔ نوید اب اس دنیا میں نہی رہے، اللہ انہین جنت الفردوس میں جگہ عطا فرمائے اور ان کے دوست عمران کواس انجام سے بچائے جس کا ڈر نوید خان کو تھا ۔

##############################
https://web.facebook.com/asif.mahmood.1671/posts/2506340429487730
عدلیہ کو کمزور اور طاقتور کا طعنہ دینے والے عمران خان سے دو سوال: اول:  پرویز مشرف کیس کی پیروی سرکاری وکلاء کی ٹیم کر رہی تھی. عمران خان نے وہ ٹیم فارغ کیوں کر دی؟ دوم: عمران خان نے اپنے تئیں پنجاب کے سب سے بڑے ڈاکو پرویز الہی کے خلاف نیب میں درخواست دے رکھی تھی وہ واپس کیوں لے لی؟ سوالات تو بہت سے ہیں فی الحال اتنا ہی. اپنا کام اور اپنے حصے کی ذمہ داری ادا کرکے سوال اٹھائے جائیں تو ان میں وزن  ہوتا ہے لیکن محض کارروائی ڈالنے کے لیے اقوال زریں سنانے اور سناتے چلے جانے کا نتیجہ یہ نکلتا ہے کہ سنجیدہ تو کیا لوگ آپ کی بات کو غیر سنجیدہ بھی نہیں لیتے.

##############################
https://web.facebook.com/asif.mahmood.1671/posts/2505961556192284
اگلے روز اپنے کالم میں فارن فنڈنگ کے حوالے سے جو دس سوالات اٹھائے تھے رات برادرم نصراللہ ملک نے ان سوالات کو اپنے شو میں بھی اٹھایا. اس عزت افزائی پر ان کا مشکور ہوں.

##############################
https://web.facebook.com/asif.mahmood.1671/posts/2509396379182135
آرٹیکل چھ میں ہائی ٹریزن کے جس جرم کا ذکر ہے اس کا ٹرائل ہائی ٹریزن ایکٹ کے تحت ہوتا ہے اور ایکٹ میں لکھا ہے اس جرم میں مدعی بننے کا حق صرف وفاقی حکومت کو ہے.  گویا اللہ کا شکر ادا کیجیے مدعی  نے صرف فیصلہ روکنے کی درخواست کی ہے ورنہ مدعی مقدمہ ہی واپس لے لے تو کوئی کیا کر لیتا.

##############################
https://web.facebook.com/asif.mahmood.1671/posts/2509370362518070
عدلیہ کو کمزور آور طاقتور کا طعنہ دینے والے خلیفہ انقلاب نے عدالت میں مشرف کیس کا فیصلہ روکنے کی درخواست دائر کروا دی. ڈٹ کے کھڑا ہے اب کپتان

##############################
https://web.facebook.com/asif.mahmood.1671/posts/2511440318977741
سفید جزیرہ ترکش / آصف محمود سیاست سے اب اکتاہٹ سی ہونے لگی ہے ۔ آج نسیم حجازی کی بات کرتے ہیں ۔ نسیم حجازی مرحوم کو لوگ ان کے تاریخی ناولوں سے جانتے ہیں جن میں انہوں نے مسلمانوں کے ماضی کو رومانوی انداز سے پیش کیا لیکن ’سفید جزیرہ‘ نسیم حجازی کا ایک ایسا ناول ہے جس کے بارے میں خود ان کا دعوی ہے ”میں نے ماضی کی بجائے مستقبل میں جھانکنے کی کوشش ہے“۔ ابتدائیے میں وہ اپنے قارئین کو مشورہ دیتے ہیں ”الجھن دور کرنے لیے انہیں فرض کر لینا چاہیے کہ وہ آدھ صدی آ گے جا چکے ہیں، جب سفید جزیرے میں کنگ سائمن قہر اللہ کی حکومت ہے“۔ یاد رہے یہ ناول نصف صدی قبل لکھا گیا تھا ۔ نسیم حجازی کا کہنا ہے سفید جزیرہ انہوں نے دو کہانیوں سے متاثر ہو کر لکھا ۔پہلی کہانی ایک دروویش اور اس کے کمسن چیلے کی ہے۔ درویش اللہ کا نیک بندہ تھا ، روز دعا مانگتا، اے اللہ! مجھے حکومت عطا فرما دے، میں تیری مخلوق کی خدمت کر وں گا، ناداروں کو کھانا دوں گا، فحاشی اور بے حیائی ختم کر دوں گا۔ برسوں دعا کے باوجود جب یہ قبول نہ ہوئیں تو چیلے کی عقیدت میں فرق آنا شروع ہو گیا۔ جب درویش دعا مانگنے لگتا تو ساتھ ہی چیلا بھی اونچی آواز میں دعا مانگنے لگتا کہ اے اللہ یہ درویش اب بڈھا ہو گیا ہے، تو ایسا کر میری دعا قبول فرما لے۔ میں تجھ سے وعدہ کرتا ہوں میں حکمران بن گیا تو میرا ہر کام مرشد کے الٹ ہو گا ۔ میں سب کو ذلیل کر دوں گا، میں ان کے منہ سے نوالا تک چھین لوں گا ،میں کسی کو نہیں چھوڑوں گا۔ اسی دوران ایک ریاست کا بادشاہ مر گیا اور طے ہوا کل جو بھی شہر میں سب سے پہلے آئے گا اسے بادشاہ بنا دیا جائے گا ۔ چیلا بھیک مانگنے اگلے روز شہر میں داخل ہوا تو عمائدین نے اسے پکڑ کر بادشاہ بنا دیا ۔ چیلے نے وعدے کے عین مطابق لوگوں کی زندگی عذاب کر دی ۔ ریاست میں ایسی تبدیلی آئی کہ نسیم حجازی لکھتے ہیں ”اب ان دانشمندوں کو سر چھپانے کے لیے جگہ نہیں ملتی تھی جنہوں نے ملک کی بھلائی کے لیے ایک گداگر کو تخت پر بٹھا دیا تھا“۔ دوسری کہانی اس سے بھی دلچسپ ہے۔ نسیم حجازی لکھتے ہیں  ایک بادشاہ کا شکار پر جانے کو جی چاہا ۔ بادشاہ نے اپنے نجومی وزیر اعظم سے پوچھا موسم کیسا رہے گا ۔ وزیر اعظم نے کہا میرا علم کہتا ہے موسم شاندار رہے گا ۔ بادشاہ چل پڑا۔ راستے میں ایک کسان ملا ، اس نے کہا بادشاہ سلامت لوٹ جائیے موسم کے تیور بگڑنے والے ہیں ۔ بادشاہ نے اس کی بات سنی ان سنی کر دی لیکن تھوڑا آگے گیا تو بارش اور طوفان نے آلیا ۔ بادشاہ نے کہا اس کسان کو ڈھونڈواس عقلمند آدمی کو میرا وزیر اعظم ہونا چاہیے۔ کسان کو لایا گیا تو اس نے عرض کی بادشاہ سلامت میں نجومی نہیں ہوں۔ یہ میرا نہیں میرے گدھے کا کمال ہے جب یہ کان ڈھیلے چھوڑ دیتا ہے تو بارش اور آندھی آتی ہے اور آج اس نے کان ڈھیلے چھوڑے ہوئے تھے  تو مجھے علم ہو گیا آج بارش اور آندھی آئے گی۔ بادشاہ نے کہا : ”بہت اچھا! آج سے تمہارا گدھا ہمارا وزیر اعظم ہو گا“۔ ان دو کہانیوں کے بعد نسیم حجازی سفید جزیرے کی طرف آتے ہیں ۔ بر طانیہ سے ایک طشتری مریخ جاتی ہے اور اس میں لاٹری جیتنے والے سر سائمن سوار ہوتے ہیں۔ طشتری خراب ہو کر ایک محل میں گرتی ہے۔ محل میں وزرائے کرام بادشاہ کے مرنے کے بعد سوچ رہے ہوتے ہیں کہ اب نیا بادشاہ کسے بنایا جائے۔ طشتری سے جب سر سائمن نکلتے ہیں تو انہیں مریخ سے آیا قدرت کا انعام سمجھ کر بادشاہ بنا لیا جاتاہے۔  ہز میجسٹی قوم سے  اپنے پہلے خطاب میں فرماتے ہیں : میرا دور حکومت نہ صرف آپ کے ملک کی تارٰیخ میں بلکہ دنیا کی تاریخ میں یاد گار رہے گا، آپ کی قوت برداشت آگے چل کر جواب نہ دے گئی تو میری ہر بات آپ کی سمجھ سے بالاتر ہو گی“۔ سر سائمن ماضی میں بیمار ہوئے اور جان بچنے کی کوئی صورت نہ رہی تو ان کے دماغ میں بندر کے دماغ کے چند غدود ڈالے گئے جس کے اثرات ان میں کبھی کبھار نمودار ہو جاتے چنانچہ ان کی تخت پوشی کی تقریب میں جب آتش بازی ہوئی تو وہ ڈر کر درخت پر چڑھ گئے۔ ایک وزیر انہیں اتارنے گیا تو چیخ پڑا ۔ لوگوں نے پوچھا کیا ہوا۔ اس نے سراپا فریاد بن کر کہا ”ہز میجسٹی کاٹتے بھی ہیں“۔ کابینہ نے کہا طلباء کے لیے بھی اب درخت پر چڑھنا لازم قرار دیا جائے۔  ایک مقامی صحافی نے کہا ہز میجسٹی صحت کا بہت خیال رکھتے ہیں اس لیے درخت پر چڑھ گئے لیکن ایک غیر ملکی صحافی کا خیال تھا کہ  ہز میجسٹی کا دماغی توازن ٹھیک نہیں ۔ اپنے ملک واپس جا کر اس صحافی نے لکھا ”مجھے یقین ہے کہ اگر کنگ سائمن کچھ اور عرصہ اس جزیرے پر حکمران رہا تو س جزیرے کے عوام غربت جہالت اور ذہنی انتشار کے وہ تمام ریکارڈ توڑ ڈالیں گے جو گزشتہ صدیوں میں فرزندان آدم نے کسی انتہائی پسماندہ ملک میں قائم کیے ہوں ۔ میں یہ محسوس کرتا ہوں کہ میں ایک وسیع پاگل خانے سے بھاگ آیا ہوں“۔ ہز میجسٹی جو بھی کام کرتے  ان کی کابینہ کا دعوی ہوتا ہے کہ یہ کام  سفید جزیرہ کی تاریخ میں پہلی بار ہو رہا ہے۔ کنگ سائمن قہر اللہ کے طرز حکومت کا جائزہ لینے کے بعد نسیم حجازی لکھتے ہیں ”عوام نے سوچا کہ جن لوگوں کو وزیر نامزد کر دیا گیا ہے ان کا حدود اربعہ کیا ہے تو یہ معلوم ہوا کہ اعلی حضرت نے قوم کا بد ترین عنصر عوام پر مسلط کر دیا ہے۔ لیکن اب کنگ سائمن کی گیارہ ماہ کی حکومت کے بعد لوگوں کو اپنے اندرونی مسائل اور بیرونی خطرات سے کوئی دل چسپی نہیں رہی ۔ ان کے لیے اب ہز میجسٹی کنگ سائمن قہر اللہ ہی ملک کا سب سے بڑا مسئلہ بن چکے ہیں اور وہ سمجھتے ہیں اتنی بڑی لعنت مریخ کے سوا کسی جگہ سے نازل نہیں ہو سکتی۔ زندگی انہیں اب ایک مذاق معلوم ہوتی ہے کیونکہ کنگ سائمن قہر اللہ کے وزیروں نے ان کے دروازوں پر موت کا پہرہ بٹھا رکھا ہے لیکن ان سب باتوں کے باوجود وہ زندہ ہیں اور ان کے دلوں میں زندہ رہنے کی خواہش کا سب سے بڑا ثبوت یہ  ہے کہ وہ صبح و شام یہ دعا مانگا کرتے ہیں : ”زمین و آسمان کے مالک ! ہماری حالت پر رحم کر،ہمیں اس بلائے عظیم سے نجات دلا جو چھت پھاڑ کر ہم پر نازل ہوئی ہے۔“ .. 

##############################
https://web.facebook.com/asif.mahmood.1671/posts/2509876872467419
جنگل ہٹ پر عالی جاہ قبلہ سبوخ علی سید کے دربار میں ایک حاضری. مشرف ٹرائل پر گفتگو https://m.youtube.com/watch?v=LHlhNM90nm0

##############################
https://web.facebook.com/asif.mahmood.1671/posts/2517147271740379
میں اپنا یہ کالم واپس لینا چاہتا ہوں ترکش / آصف محمود میں اپنا یہ کالم واپس لینا چاہتا ہوں، یوں سمجھئے نہ کبھی میں نے یہ کالم لکھا ، نہ کبھی یہ شائع ہوا ۔ میری خوش گمانی تھی جو بد گمانی سے بھی بد تر نکلی ۔ میں نے جناب عمران خان وزیر اعظم پاکستان سے اس کالم کی صورت میں ایک درخواست کی تھی ، میں یہ درخواست واپس لینا چاہتا ہوں ۔ جو کالم میرے ریکارڈ میں تھا ، میں نے ضائع کر دیا ۔ آپ کے پاس بھی اس کی کوئی کاپی پڑی ہو تو اس کو پھاڑ کر چولہے میں ڈال دیجیے۔عمران خان سے وابستہ کسی بھی خوش گمانی کا یہ سب سے موزوں مقام ہے۔  اس کالم میں ، میں نے دہائی تھی کہ جناب عمران خان قومی اداروں کو جس طرح شریفائز ااور زردارائز کیا گیا اس کا نوٹس لیں ۔ میں نے عرض کی تھی جناب عمران خان یہ دیکھیے شریف خاندان نے اپنے دور اقتدار میں ہسپتالوں کو ایسے ’ شریفائز ‘ کیا کہ آدمی حیران رہ جائے۔ جنرل ہسپتال ملتان کا نام شہباز شریف جنرل ہسپتال رکھ دیا گیا۔ گونمنٹ میاں محمد نواز شریف ہسپتال، نواز شریف سیکیورٹی ہسپتال لاہور، نواز شریف ہسپتال یکے گیٹ لاہور اورمیاں شہباز شریف جنرل ہسپتال بیدیاں روڈ لاہور۔  میں نے اپنے وزیر اعظم سے التجا کی تھی کہ جناب گجرات میں قائم میڈیکل کالج کا نام نواز شریف میڈیکل کالج رکھ دیا گیا ۔ ملتان میں انجینئرنگ اینڈ ٹیکنالوجی یونیورسٹی ہے وہ کھڑے کھڑے نواز شریف یونیورسٹی آف سائنس اینڈ ٹیکنالوجی ہو گئی ۔ ملتان کی زرعی یونیورسٹی کو اب نواز شریف ایگریکلچر یونیورسٹی کہا جاتا ہے۔ سیالکوٹ میں ایک بوائز کالج تھا وہ راتوں رات گورنمنٹ شہباز شریف ڈگری کالج جامکے چیمہ ہو گیا۔چونا منڈی کے بوائز کالج کو میاں نواز شریف کالج کہا جانے لگا۔ خود نمائی اور احساس کمتری کا سب سے کریہہ مظاہرہ سیالکوٹ اور منڈی بہائوالدین میں ہوا جہاں لڑکیوں کے کالج کا نام نواز شریف گرلز کالج رکھ دیا گیا ۔ نواز شریف ڈگری گرلز کالج سیالکوٹ اور نواز شریف گرلز کالج منڈی بہائوالدین ۔ چونا منڈی کے بوائز کالج کو اب نواز شریف کالج کہا جاتا ہے۔ راولپنڈی کے خیابان سرسید ڈگری کالج کا نام شہباز شریف کالج خیابان سر سید رکھ دیا گیا ۔  میں نے جناب عمران خان نے آگے ہاتھ جوڑے تھے کہ دیکھیے کس طرح ملکی اداروں کو ابا کی جاگیر سمجھتے ہوئے سڑکیں ، پارک اور سپورٹس کمپلیکس تک پر بیانیے نے جھنڈے گاڑ دیے ہیں ۔ مری روڈ راولپنڈی پر نواز شریف فلائی اوور، اس سے اتریں تو نواز شریف پارک، آگے جائیں تو شہباز شریف سنٹر ، دائیں مڑیں تو نواز شریف فوڈ سٹریٹ ۔ راول روڈ پر ایک سپورٹس کمپلیکس ہے اسے شہباز شریف سپورٹس کمپلیکس کہا جاتا ہے۔ جہلم اور سیالکوٹ میں پل بنے تو نام رکھا گیا : شہباز شریف برج۔  میں نے عمران خان سے درخواست کی تھی کہ جناب وزیر اعظم اس مال غنیمت میں شریف خاندان کے نورتنوں نے بھی پورا حصہ وصول کیا ہے ۔۔ سیالکوٹ میں میڈیکل کالج کو خواجہ صفدر میڈیکل کالج بنا دیا گیا ۔ خواجہ صفدر خواجہ آصف کے والد تھے۔بہائوالدین زکریا یونیورسٹی ملتان کا لیہ میں سب کیمپس ہے اس کا نام بہادر کیمپس رکھ دیا گیا ۔ بہادر صاحب مسلم لیگ ن کے ایم پی اے اعجاز اچھلانہ کے والد تھے۔ایک آڈیٹوریم ایم پی اے صاحب نے اپنے نام کر لیا اسے اعجاز اچھلانہ آڈیٹوریم کہتے ہیں۔لڑکوں کے ہاسٹل پر بھی موصوف کا پرچم لہرا دیا گیا اس کا نام اعجاز ہال ہے۔ایک لڑکیوں کا ہاسٹل تھا اس کا نام ریحانہ ہال رکھ دیا گیا۔ ریحانہ صاحبہ اعجاز اچھلانہ کی اہلیہ محترمہ ہیں۔  میں نے عمران خان سے گذارش کی تھی کہ جناب یہی کام پیپلز پارٹی نے بھی کیا اور سرکاری اداروں کونہ صرف بھٹو اور محترمہ بے نظیر بلکہ بلاول اور بختاورتک سے منسوب کر دیا گیا ۔ بلاول میڈیکل کالج ، بختاور کیڈٹ کالج ۔ علامہ اقبال اور قائد اعظم کے نام سے ایک ایک یونیورسٹی ہے لیکن بے نظیر بھٹو کے نام پر سات یونیورسٹیاں ہیں اور درجنوں کالج اور ہسپتال ہیں۔  میں نے جناب وزیر اعظم کے سامنے مثالیں بھی رکھیں تھیں کہ گلاب دیوی اور سر گنگا رام جیسے لوگوں نے اپنی جیب سے ہسپتال قائم کیے اور وہ ان سے منسوب ہو گئے لیکن ان بے شرموں نے سرکاری خزانے سے ادارے بنائے اور اپنا نام یوں لکھ دیا جیسے ابا حضور کی جائیدادیں بیچ کر بنائے ہوں ۔ پھر میں نے جناب وزیر اعظم سے التجا کی کہ ان دو خاندانوں اور ان کے کاسہ لیسوں نے ریاستی اداروں کو خود سے منسوب کیا ، یہ نام بدل دیجیے۔ میں نے سوال اٹھایا جناب وزیر اعظم کیا ہم بھٹو اور شریف خاندان کی رعایا ہیں ؟ میں نے پوچھا جناب وزیر اعظم کیا ہم ان دو خاندانوں کا مال غنیمت ہیں؟ مجھے امید تھی عمران خان ضرور نوٹس لیں گے۔ میرا حسن ظن تھا عمران خان یہ نام ضرور بدلیں گے ۔ لیکن ہوا کیا؟  پنجاب اسمبلی نے قرارداد پاس کر دی کہ ڈیرہ غازی خان میں بننے والے ہسپتال کا نام عالی جاہ والی سلطنت پنجاب ، سلطان معظم عثمان بزدار کے ابا جی کے نام پر رکھا جائے گا ۔ گویا میری مناجات کا جواب عمل سے دیا گیا اور بتا دیا گیا کہ نا ہنجار تم دو خاندانوں کا مال غنیمت نہیں ہو تم تبدیلی کے دربار میں کورنش بجا لانے والے درباریوں کے بھی غلام ہو ۔ تم غلام تھے اور غلام ہو ۔ تبدیلی نے تمہاری اوقات نہیں بدلی ، تبدیلی نے صرف آقا بدلے ہیں۔  اپنی اوقات معلوم ہو جانے پر درخواست واپس لے لینا ہی عقلمندی ہے۔ میں کالم واپس لیتا ہوں ۔ میں نے یہ کالم لکھا ہی نہیں تھا ۔ مجھے اس واردات سے کوئی اختلاف کبھی تھا ہی نہیں ۔ عالی جاہ آپ کا اقبال بلند ہو جو جی میں آئے کیجیے۔ ہسپتال کا نام بزدار کے ابا جی کے نام پر رکھ دیا، ہسپتال کو جانے والی سڑک کا نام شاہراہ عثمان بزدار رکھ دیجیے۔ موٹر وے کم بخت پر ابھی کسی نے ہاتھ صاف نہیں کیا اسے مراد سعید موٹر وے قرار دے ڈالیے۔ اسلام آباد ایر پورٹ کو پرویز خٹک سے منسوب کر دیجیے بلکہ وہاں کھڑے جہازوں کے نام بھی کابینہ کے عالی دماغوں کے ناموں پر رکھ دیجیے۔  ہم آئندہ چوں بھی نہیں کریں گے۔ کبھی آپ کی پرانی باتوں اور پرانے وعدوں نے بہت تنگ کیا تو ہم محسن حدید جیسے نظریاتی کارکن کو فون کر کے بس اتناپوچھ لیا کریں گے کہ لالے کی جان اب بھی تمہارے نونہالان انقلاب کا کپتان خاں دے جلسے اچ ا نچنے نوں جی کردا ہے ؟  ..

##############################
https://web.facebook.com/asif.mahmood.1671/posts/2515891958532577
ابھی ابھی خبر ملی ہے کہ خدانخواستہ وزیراعظم قوم سے ایک اہم خطاب فرمائیں گے. صاحب کے عالمانہ خطاب سننے کی اپنے میں تو ہمت نہیں اس لیے سو نے لگا ہوں . وہی سنیں یہ خطاب جن کے حوصلے ہیں زیاد.

##############################
https://web.facebook.com/asif.mahmood.1671/posts/2520777441377362
وزیر اعظم پاکستان کی کشمیر پالیسی کیا ہے؟

##############################
https://web.facebook.com/asif.mahmood.1671/posts/2528983257223447
جس وقت سماج دارالامان کی بچیوں کی چیخوں سے سہما پڑاتھا اس وقت ہمارے وزیراعظم کی سب سے بڑی پریشانی یہ تھی کہ عثمان بزدار کی بدبودار حکومت کی کارکردگی کی تشہیر  کیوں نہیں کی جارہی.

##############################
https://web.facebook.com/asif.mahmood.1671/posts/2528975210557585
یہ جتنے  سیاسی رہنما اس ملک کے سینے پر دندناتے پھر رہے ہیں کیا کسی کو لاہور کے دارالامان پر بات کرنے، پریس کانفرنس کرنے،. احتجاج کرنے، جلوس نکالنے اور دھرنا دینے کی توفیق ہوئی ہے. یہ وہ گدھ ہیں جو اس سماج پر مسلط کیے گئے ہیں. یہ صرف اپنے دکھ اپنی تکلیف اپنے مفاد اور اپنی غرض کے لیے آوازیں نکالتے ہیں.

##############################
https://web.facebook.com/asif.mahmood.1671/posts/2531186273669812
خریدا ہوا مال واپس یا تبدیل نہ ہو گا؟ آصف محمود آپ ایشیاء کو سرخ یا سبز کرنے کی عظیم جدوجہد سے فارغ ہو چکے ہوں تو آئیے چند سوالات پر غور فرما لیں۔  بازاروں میں تو آپ کا اکثر جانا ہوتا ہے۔آپ کوئی چیز خریدنے جاتے ہیں ، رسید کے اوپر لکھا ہوتا ہے ’’خریدا ہوا مال واپس یا تبدیل نہ ہو گا‘‘۔ کبھی آپ نے سوچا کہ خریدا ہوا یہ مال کیوں واپس یا تبدیل نہیں ہو گا؟ کیا ہم جانتے ہیں یہ شرط کس حد تک جائز اور قانونی ہے اور یہ تاجر کس طرح بطور خریدارہمارے حقوق کو پامال کر رہے ہیں؟  فرض کریں آپ ایک ہوٹل پر کھانا کھانے جاتے ہیں، وہ ہوٹل آپ کے سامنے کھانے کے ساتھ منرل واٹر کی بوتل لا کر رکھ دیتا ہے۔ کیا آپ مٹی کے مادھو کی طرح سارا دن دھوپ میں پڑی اس بوتل کا زہریلا پانی پی جاتے ہیں یا کبھی آپ نے ہوٹل والے سے پوچھا کہ گاہک کو کھانے کے ساتھ صاف پانی فراہم کرنا تمہارے لائسنس کی بنیادی شرائط میں سے ایک ہے تو ذرا دکھائو تو سہی تم نے صاف پانی کے لیے فلٹر کہاں رکھا ہے اور وہاں سے پانی کیوں نہیں دے رہے؟  فرض کریں ہوٹل والا جواب میں بد تمیزی کرتا ہے کیا آپ کو معلوم ہے اس کے خلاف آپ نے کہاں اور کس کو شکایت کرنی ہے؟ آپ کو یقینا علم ہو گا کہ پاکستان میں اقتدار کے ایوانوں میں کیا ہو رہا ہے اور آپ ہر دس منٹ بعد اندر کی خبر دوستوں سے شیئر فرماتے ہوں گے اور آپ کو یہ بھی پتا ہو گا کہ یہودی اس وقت تل ابیب کے کون سے ہوٹل کے کس تہہ خانے میں بیٹھ کر عالم اسلام کے خلاف کون کون سی سازشیں کر رہے ہیں لیکن جو سوال میں نے پوچھا ہے اس کی آپ کو یقینا درست اور مکمل خبر نہیں ہو گی۔ فرض کریں میری طرح آپ اسلام آباد کے ایک بڑے ہسپتال میں شفاء کی تلاش میں جاتے ہیں اور تین سال سے ایک دوا استعمال کر رہے ہیں جو صرف اسی ہسپتال سے ملتی ہے۔ایک روز آپ وہ دوا لینے جاتے ہیں تو بتایا جاتا ہے وہ دوا کمپنی نے اٹھا لی۔ آپ پوچھتے ہیں دوا کمپنی نے کیوں اٹھائی؟ کیا وہ مضر صحت تھی؟ آپ جاننا چاہتے ہیں کہ آپ اس دوا سے کیا کیا نقصان اٹھا چکے تا کہ آپ حفاظتی تدابیر لیں لیکن آپ کو بتایا جاتا ہے اس ہسپتال سے صرف مہنگے داموںشفا ملتی ہے، سچ نہیں بتایا جاتا۔ آپ کہتے ہیں ڈاکٹر سے ملوا دیجیے میں ذرا پوچھ لوں متبادل کون سی لوں وہ کہتے ہیں مبلغ تین ہزار فیس جمع کروا دیجیے۔کیا آپ کو کچھ معلوم ہے اس صورت میں آپ کو کیا کرنا چاہیے اور آپ کے پاس اپنا حق لینے کا کون سا راستہ موجود ہے؟ ہسپتالوں کا عالم یہ ہے کہ لاش پر قبضہ کر لیتے ہیں کہ پہلے بھاری بل ادا کرو پھر لاش دیں گے ۔یہ غیر قانونی حرکت ہے۔ بل کی ریکوری کے لیے ہسپتال لاش قبضے میں نہیں رکھ سکتا اسے قانونی طریقے سے بل لینا ہو گا۔ لیکن کیا ہم جانتے ہیںاس صورت میں کیا کرنا چاہیے، اور کیا اس صورت میں عام آدمی کے پاس کوئی ریلیف ہے بھی سہی؟  فرض کریں آپ ایک ایسی دکان سے جوتا لیتے ہیں جہاں سے آپ کے والد آپ کو جوتا لے کر دیتے تھے اور آپ کے بچپن میں وہ ایک کامیاب برانڈ ہوتا تھا۔ آپ کو نہیں پتا اب وہ جوتے خود نہیں بنا رہے بلکہ انہوں نے چین سے ناقص مال منگوا کر دکانیں بھر لی ہیں ۔ آپ اسی پرانے اعتماد پر جاتے ہیں اور جوتا دوسرے ہی ہفتے ٹوٹ جاتا ہے ۔کیا آپ جانتے ہیں اس صورت میں آپ کو کیا کرنا چاہیے؟  آپ ایک مہنگا سوٹ خریدتے ہیں اور ایک بہترین چین کے حوالے کرتے ہیں ۔جب وہ لاہور سے سل کر آتا ہے تو یوں لگتا ہے درزی نے نہیں کسی قصاب نے سیا ہے۔کپڑا بھی تباہ ، سلائی کے پیسے بھی ضائع اور ذہنی کوفت الگ سے ، کیا آپ کو کچھ خبر ہے اس صورت میں آپ کے پاس کیا آپشن موجود ہیں؟  دنیا بھر میں خریدی ہوئی چیز مختلف شرائط پر واپس بھی ہوتی اور تبدیل بھی۔حتی کہ سیل میں خریدی ہوئی چیز بھی۔ لیکن پاکستان میں آپ نے جو چیز لے لی اب وہ جیسی بھی نکلے اسے برداشت کرنا ہو گا۔کنزیومر پروٹیکشن ایکٹ کا بڑا غلغلہ رہا کہ خریدار کے حق میں انقلاب آ گیا۔ لیکن اس کی دفعہ 20 میں صرف یہ بات کی گئی ہے کہ تاجر واپسی یا تبدیلی کے بارے میں اپنی پالیسی واضح طور پر بیان کرے گا۔ چنانچہ تاجروں نے اپنی پالیسی واضح لکھ کر لگا دی کہ خریدا ہوا مال واپس یا تبدیل نہ ہو گا۔ تاجر اکٹھے ہو کر حکومت کو دبا لیتے ہیں اور خریدار یہی سوچتا رہتا ہے کہ اس کا کپتان کتنا ہینڈ سم ہے ، اس کا بلاول کتنی اچھی انگریزی بولتا ہے اور اس کے میاں نواز شریف کے پاس کتنا لازوال قسم کا بیانیہ ہے۔اپنے حقوق کا اسے کچھ پتا ہے نہ کبھی اس نے اس فضول چیز پر غور کیا۔ صرف بنکوں نے لکھ کر لگا رکھا ہے شکایت کی صورت میں یہاں اس نمبر پر رابطہ کیجیے۔ ایسا ہی ایک پیغام میڈیکل سٹورز ، نجی ہسپتالوں اور نجی تعلیمی اداروں ، ہوٹلوں اور مارکیٹوں میں کیوں نہیں آویزاں کیا جاتاتا کہ لوگوں میں شعور تو پیدا ہو کہ ازالے کی ایک صورت بھی موجود ہے۔یہاں عالم یہ ہے کہ کنزیومر کورٹس بنائی گئی ہیں لیکن ان کی کوئی تشہیر نہیں کی گئی کہ عوام کو کچھ معلوم ہو سکے ،یہ کیا ہیں ؟کہاں ہیں؟ اور ان سے اپنا حق کیسے مانگا جائے؟ یہاں وزیر اعظم کی پریشانی صرف اتنی ہے کہ عثمان بزدار کی عظیم قومی خدمات کی مناسب تشہیر کیوں نہیں ہو پا رہی۔  جب آپ ایشیاء کو سرخ ، یورپ کو سبز، افریقہ کو نیلا اور آسٹریلیا کو پیلا کر لیں اور جب آپ نواز شریف کی عزیمت ، عمران خان کی شجاعت ، بلاول کی سخاوت ، آصف زردای کی حکمت اورحمزہ شہباز کی بصیرت پردیوان لکھ لیں تو ازراہ کرم اپنے مقامی اور حقیقی مسائل پر بھی توجہ فرمائیں ۔ عین نوازش ہو گی۔ .. 

##############################
https://web.facebook.com/asif.mahmood.1671/posts/2530122350442871
گویا اب ماں ہو گی ریاست کے جیسی؟ ہائی کورٹ سے بری ملزم کا مقتول کی ماں کے ہاتھوں قتل محض قانونی معاملہ نہیں اس کا سماجی مطالعہ کیجیے. یہ معاشرہ آتش فشاں بن رہا ہے. سوچنا ہو گا اس کی وجوہات کیا ہیں.

##############################
https://web.facebook.com/asif.mahmood.1671/posts/2533581970096909
کیا خواجہ سرا انسان نہیں ہوتے؟ ترکش / آصف محمود  گلی محلوں میں چلتے پھرتے خواجہ سرائوں کو تو آپ نے اکثر دیکھا ہو گا، کبھی نفرت سے ، کبھی حقارت سے ، کبھی آپ کے متقی وجود نے انہیں غلاظت سمجھ کر منہ موڑ لیا ہو گیا اور کبھی آپ کی مردانگی نے انہیں زمین کا ایک غیر ضروری بوجھ سمجھ کر تمسخر اڑایا ہو گا لیکن سچ بتائیے کیا آپ کی زندگی میں کبھی ایک بار بھی وہ لمحہ آیا جب آپ نے انہیں ایک زندہ انسانی وجود سمجھ کر ان سے بات کی ہو ، ان کی دل جوئی کی ہو ، ان کا دکھڑا سنا ہو ، ان کے مسائل کو سمجھنے کی کوشش کی ہو اوران کے ساتھ بحث کی ہو اور کھانا کھایا ہو جیسے بالعموم دوست احباب کے ساتھ محفلیں سجاتے ہیں؟ اگر ان سوالات کا جواب نفی میں ہے ، اور وہ یقینا نفی میں ہے ، تو کیا اب بھی آپ کو اصرار ہے کہ آپ اشرف المخلوقات ہیں؟  خواجہ سرائوں کو مسلم سماج میں ہمیشہ عزت و احترام دیا گیا ۔ ترکوں کی خلافت عثمانیہ میں خواجہ سرائوں کو غیر معمولی عزت ملی۔ سلطان عثمان وہ پہلے ترک بادشاہ تھے جنہوں نے خواجہ سرائوں کو باقاعدہ ریاستی مناصب دیے اور انہین سب سے مقدس کام سونپا گیا ۔ یہ کام مساجد کی خدمت کا تھا۔ جب تک سلطنت عثمانیہ قائم رہی مساجد کا انتظام خواجہ سرائوں کے پاس رہا۔ عثمانی خلافت کا مسلم دنیا میں قائدانہ کردار تھا ۔ ان کی دیکھا دیکھی مغلوں نے بھی خواجہ سرائوں کو عزت اور احترام دیا۔ پھر انگریز آ گئے۔ انہوںنے خواجہ سرائوں کو ذلت اور تذلیل کی دلدل میں پھینک دیا۔1871 میں ’’ کرمنل ٹرائبز ایکٹ‘‘ نافذ کیا اور پوری کی پوری کواجہ سرا برادری کو ’’ مجرم قبیلہ ‘‘ قرار دے دیا گیا۔  اس قانون سازی نے ایک سماجی رویے کو بھی جنم دیا۔ خواجہ سرائوں کا سماج سے رابطہ کٹتا گیا۔ وہ تنہا ہو گئے۔ ان سے معاشرے کا میل ملاپ ختم ہو تا گیا۔ وہ نفرت ، تضحیک اور تحقیر کی علامت بن گئے۔ان کے لیے روزگار کے مواقع ختم ہو گئے۔ باقی تاریخ ہے جس کے آزار کا مشاہدہ آپ اور ہم آج بھی کر رہے ہیں۔ یہی وہ سماجی گرہ ہے جو آج تک کھل نہیں پا رہی۔خلافت عثمانیہ میں جو خواجہ سرا اللہ کے گھروں کی خدمت پر مامور تھے ہم نے انہیں گناہ کی پوٹلی قرار دیتے ہوئے اللہ کے گھروں میں ان کا داخلہ بند کر دیا۔ اسلام آباد میں ایک خواجہ سرا کو مسجد سے نکال دیا ۔کیو نکہ مسجد کمیٹی کے اعلی حضرتوں کے نزدیک خواجہ سرا ئوں کے مسجد میں داخل ہونے سے ان کے تقوے میں خلل پڑتا تھا۔  ہم میں سے کوئی مرد یا عورت ہے تو اس کا کیا کمال اور کوئی خواجہ سرا پیدا ہوا تو اس کا کیا قصور؟ یہ تو اللہ کے فیصلے ہیں۔ لیکن اللہ کی مخلوق کا آج رویہ یہ ہے کہ خواجہ سرا مر جائے تو اس کا جنازہ کوئی نہیں پڑھتا، کسی مسجد میں اس کے فوت ہونے کا اعلان نہیں ہوتا۔ کوئی اس کے جنازے کو کندھا نہیں دیتا۔ کبھی ہم نے سوچاخواجہ سرائوں کا جنازہ رات کی تاریکی میں ہی کیوں اٹھتا ہے؟  معاشرے میں زندہ رہنے کے لیے ان کے پاس امکانات ہی کتنے ہیں؟ ان پر آوازے تو کسے جاتے ہیں اور ان کی تذلیل تو کی جاتی ہے لیکن کیا کبھی کسی نے ان پر باعزت روزگار کے دروازے کھولنے کی کوئی کوشش کی؟ریاستی دھانچے میں کوئی ایسی نوکری ہے جو خواجہ سرائوں کے لیے مختص ہو؟کتوں ، بلیوں اور جانوروں کے لیے تو حقوق ہیں لیکن خواجہ سرائوں کے لیے زندہ رہنے کا کوئی حق نہیں۔کتنے ہی ایسے کام ہیں جس کے لیے یہ لوگ موزوں ہیں اور حکومت چاہے تو انہیں سرکاری ملازمت دے کر وہاں تعینات کیا جا سکتا ہے لیکن کسی نے آج تک ایسی کوئی پالیسی نہیں بنائی۔ سرکاری ملازمتوں میں انہیں جگہ دینا تو دور کی بات ان کے لیے نجی سطح پر بھی کوئی ایسا پروگرام نہیں وضع کیا گیا جو انہیں تلاش روزگار میں مدد دے سکے۔کیا کبھی کسی نے سوچا کہ اللہ کی یہ مخلوق آخر کہاں سے کھائے؟  ہماری حالت یہ ہے کہ 2018 میں ہم نے قانون بنایا کہ وہ شناختی کارڈ بنوا سکتے ہیں ، جائیداد کی خریدو فروخت کر سکتے ہیں ، اور مرضی کی جنس لکھوا سکتے ہیں جو ان کے خیال میں درست ہو۔ اس پر بھی اعتراض کر دیا گیا کہ نہیں ان کی جنس کا تعین تو ہم کریں گے خواجہ سرا خود کیسے کر سکتے ہیں۔ا س قانون میں برائے وزن بیت یہ لکھ تو دیا گیا کہ خواجہ سرائوں کو جنسی بنیاد پر ملازمت سے نہیں نکالا جائے گا لیکن سوال یہ ہے کہ آپ نے ان کو کتنی ملازمتیں دے رکھی ہیں جن کا آپ تحفظ فرما رہے ہیں؟مردوں اور عورتوں کے لیے تو ملازمتیں مختص ہیں ، خواجہ سرائوں کے لیے کیا منصوبہ بندی ہے؟کیا کسی نے تعین کرنے کی کوشش کی کہ فلاں فلاں ملازمت میںیہ لوگ موزوں رہیں گے لہذا ان کا کوٹہ رکھا جائے؟  جرمنی میں ابھی ایک فلم نمائش کے لیے پیش کی جا رہی ہے۔’’ آئی ایم اناستاسیا ‘‘نامی یہ فلم جرمن فوج کے لیفٹیننٹ کرنل اناستاسیا بیفانگ کی زندگی پر مشتمل سچی فلم ہے۔ یہ لیفٹینٹ کرنل خواجہ سرا ہونے کے باوجود جرمن فوج میں لیفٹیننٹ کرنل کے عہدے تک پہنچے۔ کیمبرج کی میئر جینی بیلی بھی خواجہ سرا تھیں۔ فرانس کے سفارت کار چارلس ایڈن خواجہ سرا تھے۔امریکہ کی جج وکٹوریا کلائوسکی بھی خواجہ سرا تھیں۔کامیاب خواجہ سرائوں کی ایک طویل فہرست ہے۔  ہمیں بھی یہ نفسیاتی گرہ کھولنے کی ضرورت ہے اور یہ گرہ معمولی اقدامات سے نہیں کھل سکتی۔چند بڑے اقدامات ناگزیر ہیں۔قومی اسمبلی میں اگر خواتین کی مخصوص نشستیں ہو سکتی ہیں تو ان کی بھی ہو سکتی ہیں۔اسلامی نظریاتی کونسل میں ایک خواجہ سرا ضرور ہونا چاہیے۔ تبلیغی جماعت نے اس ضمن میں کافی کام کیا ہے اور وہاں سے دین کا علم رکھنے والے خواجہ سرا مل سکتے ہیں۔مقامی حکومتوں میں بھی ان کا کوٹہ ہونا چاہیے بھلے محدود تر ہی کیوں نہ ہو۔ان کے لیے تعلیمی ادارے ہونے چاہییں ۔ساتھ ہی ساتھ ایسے مراکز ہونے چاہیں جہاں سے ان کو ایسے ہنر سکھائے جائیں کہ یہ مفید شہری بن کر باعزت زندگی گزار سکیں۔ سوال یہ ہے کیا ہمارا معاشرہ اور حکومت یہ بھاری پتھر اٹھا سکے گی؟  اگر جواب نفی میں ہے تو اللہ کے ہاں اپنا اپنا جواب سوچ لیجیے۔ 

##############################
https://web.facebook.com/asif.mahmood.1671/posts/2532249830230123
کیا عثمان ، ارطغرل سے کم معیار کا ڈرامہ ہے؟  آصف محمود عثمان کی دو اقساط آ چکی ہیں ۔ کچھ دوستوں کو قدرے مایوسی ہوئی ہے اور انہوں نے سوال پوچھا ہے کیا عثمان کی پروڈکشن ارطغرل سے کم معیار کی ہے؟ اس سوال کی صورت میں وہ گویا اپنی رائے بھی دے رہے تھے کہ انہیں ان دو اقساط میں وہ مزہ نہیں آیا جو ارتغرل میں آ یا تھا ۔ میرے خیال میں ایسا نہیں ہے ۔ اور میں سمجھتا ہوں عثمان ڈرامہ ارتغرل کے پائے کا ہو گا ۔ بس تھوڑا اس کے ساتھ چلنا ہو گا ۔ ابھی بلاشبہ اس پائے کا لطف نہیں آ رہا جو ارتغرل دیکھنے میں آتا تھا اور دو اقساط کے باوجود ڈرامہ اپنا رنگ نہیں جما سکا ۔ لیکن اس میں قصور ڈرامے کا نہیں ۔ یہ ایسا ہی ہونا تھا ۔ رنگ جمے گا مگر چند اقساط کے بعد ۔ اس کی وجوہات یہ ہیں ۔ پہلی وجہ ہے کہ ہم ارطغرل کے عادی ہو چکے تھے اور وہ انتہائی غیر معمولی کردار تھا ۔ ایسا کردار انسان کو اپنی گرفت میں لے لیتا ہے ۔ یہ ڈرامہ تو خیر ایک سحر تھا ۔ اب یہ نئے ڈرامے عثمان کی کمزوری نہیں بلکہ یہ ارطغرل کا سحر ہے جو ابھی تک نہ ڈرامے کا رنگ بننے دے رہا ہے نہ عثمان کے کردار کا ۔ جوں جوں ہم اس سے مانوس ہوتے جائیں گے، سحر لوٹ آئے گا ۔ دوسری وجہ یہ ہے کہ ہم نے ارطغرل جیسا ڈرامہ پہلی بار دیکھا تھا ۔ یہ زندگی ، یہ کلچر، یہ خانہ بدوشوں کے خیمے ، یہ سردارکی وجاہت ، یہ اسلامی تہذیب کے بھولے بسرے رنگ ، ہم نے دیکھا اور ہم اس میں کھو گئے ۔ اب جب ہم عثمان دیکھ رہے ہیں تو یہ ہمارے لیے نیا نہیں کہ ہم ایک طلسم میں ڈوب جائیں ۔ ہم اس قبیلے کی اٹھان اور شان اور تہذیب کے سارے رنگوں سے واقف ہیں ، اس لیے اب کچھ غیر معمولی ہو گا تو دل کو بھائے گا ۔ تیسری وجہ انسانی فطرت ہے ۔ انسان جسے چاہتا ہے ،کسی کو اس کا متبادل سمجھنا پھر اتنا آسان نہیں ہوتا ۔ ارطغرل کسی ڈرامے کا ایک کردار نہ تھا، وہ ہمارا ماضی بھی تھا ، ہمارا خواب بھی تھا ، وہ بہت کچھ تھا ۔ کہی ان کہی بہت سی خواہشات اور حسرتوں کا نام ارطغرل تھا ۔ اب دو ہی قسطوں میں دل کی دنیا میں ارطغرل کی جگہ کوئی اور آ بیٹھے ، بھلا وہ اسی کا بیٹا ہی کیوں نہ ہو ، یہ انسانی نفسیات کے خلاف ہے ۔ وقت لگتا ہے ۔ جاوید میانداد جائے تو کسی نئے بلے باز کو تسلیم کرنے میں وقت لگتا ہے ۔ جنہوں نے وسیم اور وقار کو دیکھا ان کے لیے کسی اور باءولر کو تسلیم کرنے میں تھوڑا وقت لگتا ہے ۔ بہت سی مثالیں دی جا سکتی ہیں ، کھیل کی دنیا سے فلمی دنیا تک اور ادب سے موسیقی تک ۔ چوتھی بات یہ ہے کہ ارتغرل کے پانچ سیزن ہمارے لاشعور کا حصہ ہیں ۔ اس کا ایک ایک پل ہماری یادوں میں مہک رہا ہے ۔ ایک ایک موڑ اور ایک ایک پگڈنڈی کے سفر میں ہم گویا اس کے ہمسفر تھے ۔ اتنے طویل سفر کے رنگوں کے سامنے عثمان کی دو اقساط اپنا رنگ کیسے جما سکتی ہیں ۔ عثمان تو ابھی ہمارے لیے اجنبی سا ہے. تھوڑا غصہ بھی آتا ہے کہ یہ آیا ہی کیوں، ارطغرل ہی سب کچھ کرتا رہتا ہمیشہ وہی رہتا. لیکن ظاہر ہے دنیا میں ناگزیر کوئی بھی نہیں ہوتا. اس حقیقت کو قبول کرنے میں لیکن کچھ وقت لگے گا ۔ پانچویں بات یہ ہے کہ عثمان کے کردار کا یہ رنگ جو ہ میں اکھڑا اکھڑا سا لگ رہا ہے ، یہ ڈرامے کی کمزوری نہیں نہ اس کے کردار کی کمزوری ہے ۔ یہ اس کے کردار کی ضرورت ہے ۔ اگر ہم چاہتے ہیں وہ بھی ارطغرل بن جائے تو ابھی یہ ممکن نہیں ۔ ابھی اس کی کنپٹی کا ایک بال بھی سفید نہیں ہوا ۔ ابھی وہ ایک منہ زور جنگجو ہے جو کسی کی نہیں سنتا ۔ ارطغرل کب کسی کی سنتا تھا؟ عثمان کا کردار جو ابھی نامونوس اور عجیب سا لگتا ہے آگے چل کر معلوم ہو گا یہ اس کے کردار کا مضبوط حوالہ ہے ۔ ایسا نہین کہ ترکی والوں کو سلطنت عثمانیہ کے پہلے بادشاہ کا کردار ادا کرنے کے لیے بندہ نہییں ملا ۔ اور انہوں نے جلدی میں خانہ پری کر دی ۔ پچھلی قسط میں عثمان کے زخمی ہو کر گرنے کے بعد جب گھوڑے نے اسے ریسکیو کرنے میں مدد دی تو صرف اس سین کے لیے عثمان کو تین گھنٹے کیچڑ میں لیٹنا پڑا اور گھوڑے کو اس زاویے سے سم مارنے کے لیے سات دن تربیت دی گئی ۔ جلد بازی نہیں ہے ۔ نہ ہی کردار کمزور ہے ۔ یہ کردار کے ایک پہلو کو اسٹیبلش کر دینے کی کوشش ہے ۔ اور عثمان کا کردار مجھے بہت جاندار لگا ہے ۔ تھوڑا صبر کر جائیے، سلطنت عثمانیہ کے پہلے بادشاہ کے لیے ترکوں نے غلط کردار یقینا نہیں چنا ہو گا ۔ بس تھوڑا وقت لگے گا ۔ چھٹی وجہ ہے کہ جو ہمارے اپنے تھے وہ اچانک غائب ہو گئے ۔ اماں حائمہ کے بغیر خیمہ صحرا دکھتا ہے ، ترگت کے بغیر قبیلہ یتیم لگتا ہے ۔ بچے بڑے ہو گئے ، کردار بدل گئے ۔ یہ ایسے ہی ہے جیسے میں برسوں بعد اسلامی یونیورسٹی کے کویت ہاسٹل گیا تو وہاں سب اجنبی تھے ۔ جن کے قہقہوں سے درودیوار گونجا کرتے تھے ان مین سے ایک چہرہ بھی وہاں نہیں تھا، ۔ لمحے میں جی بھر گیا ۔ نہ سرسراتی ہوا روک پائی نہ بندروں کے غول اچھے لگے ۔ سارے رنگ ہی پھیکے تھے ۔

##############################
https://web.facebook.com/asif.mahmood.1671/posts/2536030709852035
لال لال لہراتے بچوں سے مکالمہ کیجیے ترکش / آصف محمود میں تو ایشیاء کو سبز کرنے کے دعووں سے بھی پناہ مانگتا ہوں کہ وہ مذہب کی آڑ میں فسطائیت مسلط کرنے کی کوشش ہے تو میں اس ترانے پر کیسے سر دھن سکتا ہوں کہ جب لال لال لہرائے گا پھر ہوش ٹھکانے آئے گا ۔ انتہائی بچگانہ اور مجہول قسم کا نعرہ ہے جس کے گانے والوں کی اکثریت کو خود نہیں معلوم ، شدت جذبات میں وہ کس کس کے ہاتھوں استعمال ہو رہے ہیں ۔ میرے جیسوں کا ہوش البتہ بہت پہلے ہی ٹھکانے آ چکا ہے کہ ان خوش کن نعروں کی کوئی حیثیت نہیں ہوتی اور ان کی آڑ میں کئی اہل ہنر اپنی واردات ڈال رہے ہوتے ہیں ۔ اٹھتی جوانیوں میں یہ واردات سمجھ نہیں آتی اور رومان آدمی کو بہائے لیے جاتا ہے۔ عقل اس وقت آتی ہے جب کنپٹیوں میں سفیدی اترنے لگتی ہے اور معاش کے مسائل قدموں سے ہی نہیں دامن سے بھی لپٹ جاتے ہیں ۔ اس وقت لال لال لہرائے بغیر بھی ہوش ٹھکانے آ جاتا ہے ۔ لیکن تب بہت دیر ہو چکی ہو تی ہے۔  جو طلباء یہ نعرے لے کر نکلے ، ان سے ہر گز اتفاق نہیں کیا جا سکتا ۔ اتفاق تو دور کی بات ان کی حوصلہ افزائی کرنا بھی میرے لیے ممکن نہیں کیونکہ میں جانتا ہوں انہیں دھوکہ دیا جا رہا ہے۔ جس طرح محکمہ موسمیات بتا دیتا ہے کہ کب بادل آئیں گے ، کب مینہہ برسے گا ، کب طوفان اٹھے گا بالکل اسی طرح اسلام آباد میں موجود کچھ این جی اوز کے فکری کارندوں کی چاند ماری دیکھ کر اندازہ لگایا جا سکتا ہے کیا نئی واردات منظر عام پر آنے والی ہے۔ مشاہدہ کہتا ہے کہ جس پلڑے میں ان کارندوں کا وزن دیکھو جان لو یہی فتنہ گری کے آتش فشاں کا مرکز ہے۔ کچھ کارندے این جی اوز میں ہیں ، کچھ این جی اوز کے پے رول پر قلم کاری کرتے ہیں اور اہل دانش تخلص کرتے ہیں اور بعض وہ ہیں جو غیر ملکی اداروں کے ساتھ منسلک ہیں اور انہی کی آنکھ سے دیکھتے اور انہی کے ذہن سے سوچتے ہیں ۔ یہ جب کسی محاذ پر کھڑے ہو جائیں تو جان لیجیے ان کے پشت پر کھڑی قوتیں کوئی فتنہ پیدا کرنے کو تیار ہیں اور ان کا ہراول میدان میں اتر چکا ۔ جس کام کی یہ مخالفت کریں ، عقل کا تقاضا یہ ہے اس کی حمایت کی جائے اور جس کی یہ حمایت کریں معقولیت یہ کہتی ہے کہ اس کی مخالفت کی جائے۔ یہ رد عمل کی کیفیت نہیں ہو گی فتنہ گروں کے مقابل یہ انسانی شعور کا مطالبہ ہو گا۔  سوال مگر اور ہے۔ سوال یہ ہے کہ جو طلباء نا دانستگی میں ان قوتوں کے ہاتھوں میں کھیل جائیں کیا ان پر مقدمات قائم کیے جانے چاہییں؟ میں پوری کوشش کے باوجود اس سوال کا جواب اثبات میں نہیں دے سکتا ۔  زمانہ طالب علمی انسان کی فکری ناپختگی کادور ہوتا ہے۔ جذبات مگر سچے ہوتے ہیں۔ جوانی کی امنگ بھی ہوتی ہے اور چٹانوں سے ٹکرا جانے کا حوصلہ بھی ۔ ذہن سوالات بھی اٹھاتا ہے اور شعور ی جستجو میں انسان اپنا مقام اور سمت بھی بدلتا رہتا ہے۔ یہ تلاش حق کا سنہری زمانہ ہوتا ہے۔ تصورات بنتے ہیں اور ٹوٹ جاتے ہیں۔ بت تراشے جاتے ہیں اور توڑ کر پھینک دیے جاتے ہیں۔ انسان سوچتا ہے اور سوچتا ہی چلا جاتا ہے۔ اس سفر میں بہت سے پڑائو ہوتے ہیں ان میں منزل کوئی بھی نہیں ہوتی۔ یہ بہت خالص جذبات کی پھول سی راہوں میں چلنے کی عمر ہے۔ان مسافتوں میں قدم بھی بہکتے ہیں اور نادانیاں بھی ہوتی ہیں۔ خیر خواہی یہ ہے کہ انہیں تھام لیا جائے ، مقدمات قائم کر دینا خیر خواہی ہے نہ حکمت۔  یہ بچے ہیں ، یہ جو نعرے لگا رہے اکثر کو ان کے سیاق و سباق اور معنویت کا بھی علم نہیں ۔ وہ صرف جذبات کا اظہار کر رہے ہیں اور وہ ناخوش ہیں ۔ مقدمات قائم کرنے کی بجائے ریاست کے پیش نظر پہلا سوال یہ ہونا چاہیے کہ ہمارے یہ بچے ناخوش کیوں ہیں ۔ ان کے سوالات کتنے ہی تلخ کیوں نہ ہوں کسی فورم پر بیٹھ کر سنے جانے چاہیین۔ ان کا جواب دیا جانا چاہیے۔ ہماری تہذیب ، ہمارے قومی بیانیے ، ہمارے مذہب ، ہمارے ریاستی ڈھانچے ، اور خود ہم میں اتنا اعتماد ہونا چاہیے کہ ہم اپنے بچوں کے ساتھ بیٹھ کر ان سے مکالمہ کر سکیں۔  ان کے سوالات تو تلخ ہی ہوں گے اور لہجہ بھی کہ یہ اس عمر کا تقاضا ہے ، جواب میں مگر حکمت کی ضرورت ہے ۔ تلخی اور شدت کی نہیں۔ تلخی اور شدت سے ان بچوں کی فکری گھٹن بڑھے گی ۔اگر کوئی انہیں استعمال کر رہا ہے تو وہ ان کے لیے آسان چارہ بن جائیں گے ۔ ہم اہنے بچوں کو کسی کا چارہ کیوں بننے دیں؟  مجھے یاد ہے میں نے زمانہ طالب علمی میں براد محترم خورشید ندیم کے خلاف سخت تنقیدی کالم لکھا اور اس اخبار کو بھیجا جس کے وہ مدیر تھے۔انہوں نے اسے جوں کا توں چھاپ دیا ۔ بعد میں سمجھایا کہ تم سے یہاں یہاں غلطی ہوئی۔ جنرل حمید گل مرحوم سے میری نیاز مندی کے یہ ابتدائی دن تھے۔ انہوں نے دستور پاکستان کے حق میں ایک بیان دیا کہ ملک میں اگر کچھ مسائل ہیں تو اس کا ذمہ دار آئین نہیں۔آئین بڑا ہی محترم ہے ۔ میری ناپختہ عمر تھی ، جنرل صاحب کچھ اور کہہ رہے تھے میں کچھ اور سمجھا۔ میں نے پورا کالم لکھ مارا کہ جنرل صاحب آپ کا آئین بڑا محترم سہی لیکن کیا یہ آئین کسی غریب کے منہ میں نوالہ ڈال سکتا ہے وغیرہ وغیرہ اور وغیرہ۔ انتہائی بچگانہ اعتراضات تھے جو میں نے پورے اہتمام سے اٹھائے۔ چند روز بعد ایک تقریب میں جنرل صاحب سے ملاقات ہوئی انہوں نے مسکرا کر کہا : آصف میں نے کیا کہا اور تم نے کیا لکھ دیا ؟ ساتھ ہی جناب ہارون رشید بیٹھے تھے۔ انہوں نے کہا جیسے سمجھتا ہے سمجھنے دیجیے ، عمر ہی ایسی ہے۔ ساتھ ہی ایک شعر سنایا:  کھیلنے دو انہیں عشق کی بازی کھیلیں گے تو سیکھیں گے  مجنوں اور فرہاد کی خاطر کیا کھولیں اسکول میاں ؟  مجھے بھی آج یہی عرض کرنا ہے بچوں کو عشق کی بازی کھیلنے دیجیے ، کھیلیں گے تو سیکھیں گے۔ جہاں غلطی کر رہے ہیں وہاں ان کی اصلاح کیجیے ۔ لیکن یاد رکھیے یہ اپنے ہی بچے ہیں۔

##############################
https://web.facebook.com/asif.mahmood.1671/posts/2538378316283941
آدھے ادھورے خواب ۔۔۔۔ د یدہ پُر خوں ہمارا ترکش / آصف محمود آپ سے کوئی پوچھ لے آپ کی فینٹسی کیا ہے تو آپ اسے فورا جواب دے پائیں گے یا آپ سوچنے بیٹھ جائیں گے ؟ اس سوا ل کے جواب میں اگر آپ کو سوچنا پڑ جائے تو ، معاف کیجیے ، یہ بھی کوئی جینا ہے ۔ کاروبار حیات کے مسائل اور تلخیاں تو ایک حقیقت ہیں لیکن اب کیا یہی تلخیاں اور مسائل اوڑھ کر زندگی بتا دی جائے ؟ سفر حیات کی کہانی کیا بس اتنی سی ہے کہ بی اے کیا ، نوکر ہوئے ، پنشن ملی اور مر گئے؟ سفرِ عشق میں ضعف اور راحت طلبی کا تو خیر کوئی حل نہیں لیکن سچ یہ ہے کہ زندگی ہجوم ِ گریہ کا سامان نہیں ، یہ آتشِ حُسن سے گویا اک شعلہِ سرکش بینی ہے۔  میری فینٹیسی کیا ہے؟ پلک جھپکنے سے پہلے بتا سکتا ہوں ۔ جاڑے کی رت ہو ، پالا وجود میں اتر رہا ہو، دھند ہو، برف پڑ رہی ہو ، شہر سے دور ایک کٹیا ہو ، کوئی چرواہا ساتھ ہو جو اپنے جانوروں کو باڑے میں چھوڑ کر بانسری بجاتا رہے، پورے چاند کی رات ہو ، قہوے کا کپ ہاتھ میں رکھا ہو ااور کیتلی لکڑیوں سے جلائی آگ پر رکھی ہو اور قہوہ پیتے ، بانسری کی تان سنتے اور تاحد نظر پھیلے برفزار پر نظریں جمائے رات کٹ جائے ۔ پھر برف سے اٹی وادی کے دل میں صبح کی پہلی کرن دور تک اترتی چلی جائے ۔ آئرش شاعر ولیم النگھم کی The fairies" " اگر آپ نے پڑھ رکھی ہے تو یہی میری فینٹسی ہے۔  یہ سر مستی تو اپنے بچپن سے ہے۔ ایک نظم تھی نندیا پور ۔ وہ نظم پڑھتا تو گویا ہوائیں مجھے خوابوں کی سمت اڑا لے جاتیں ۔ یہ نظم آج بھی کچھ کچھ یاد ہے: ’’دور بہت ہی دور ،یہاں سے  اور اس سے بھی دور  ندی اک نکلی ہے جہاں سے  اور اس سے بھی دور  دلدل ہے گہری سی جہاں پر  دلدل سے بھی دور  جنگل میں ہے بڑھیا کا گھر  جنگل سے بھی دور  یاد ہے اس کو ایک کہانی  ہے اس میں اک حور  حُور یہ ہے اس ملک کی رانی  ملک ہے نندیا پور  اس جنگل کو دیکھوں میں  جنگل سے بھی دور  حُور کے ملک میں جائوں گا میں  یعنی نندیا پور‘‘  سردیوں کی چھٹیوں کا دھند میں ڈوبا اپنا گائوں میری اولین فینٹسی تھا ۔ نئے نویلے جاگرز پہن کر اپنے اولین بچپن کی دھند میں ڈوبی ایک صبح گھر سے نکلا تو کھیت میں پانی لگا ہوا تھا ۔ قریبا گھٹنوں تک دھنس گی ا۔ دھند کا سحر ایسا تھا کہ جاگرز خراب ہونے کا ملال تک نہ ہوا ۔ گائوں کی دھند کو تب ہم ’’ کہیڑ‘‘ کہتے تھے۔ آج بھی جب ’’ کہیڑ‘‘ پڑتی ہے سب کچھ چھوڑ چھاڑ کے گائوں ضرور جاتا ہوں ۔ ان پگڈنڈیوں کو دیکھتا ہوں جہاں نانا کی انگلی تھامے میرا بچپن اٹکھیلیاں کرتا پھرتا ہے ۔ کینو کے اپنے ہی باغ سے دھند کے موسم میں کینو ’’ چوری‘‘ کر کے کھانے میں جو مزہ تھا وہ ذائقہ منہ سے جاتا ہی تھا ۔ ٹھیکیدار کی جھونپڑی میں اب کون جائے اور اسے بتائے کہ میں اتنے کینو لے رہا ہو۔ سارا گائوں ہی اپنا تھااور کوئی ہماری واردات سے محفوظ نہ تھا ۔ کسی کے مالٹے گئے تو کسی کی دیسی مرغی صبح غائب پائی گئی ۔ بس وہی معاملہ تھا کہ یک عمرِ ناز شوخی عنواں اٹھائیے۔  ملکہ کوہسار کی دہلیز پر رہنے کے بہت مزے ہیں ۔ ادھر برف اترنا شروع ہوتی ہے اور چینلز پر خبر چلتی ہے تو آدمی بارہ کہو سے دو کوس آگے جا چکا ہوتا ہے۔ برف کے گالوں کے زمین پر اترنے سے خوبصورت منظر شاید ہی کبھی تخلیق ہوا ہو۔ رات اگر برف پڑ رہی ہو اور آتش دان سے لگ کر وادی کی وسعتوں کو تکے جانے کا موقع مل جائے تو یہ کسی نعمت سے کم نہیں ۔ آپ کو کچھ عجیب سا لگے گا لیکن رات گئے جب برف پڑ رہی ہو دور وادی میں کہیں سے کتے کے بھونکنے کی آواز سنائی دے تو طلسم دو چند سا ہو جاتا ہے۔  زندگی ایک سفر ہے، یہ ایک جستجو کا نام ہے۔ مرضی کی زندگی اسی کو ملے گی جسے جنت کا انعام ملے گا ۔ یہ و الی زندگی توخوابوں کی شکستگی اور انہیں پھر سے استوار کرنے کی محنت کا نام ہے ۔ اس زندگی سے اپنے اپنے حصے کی خوشیاں چراتے رہنا چاہیے۔ اپنی اپنی فینٹسی کو اپنی اپنی بساط کے مطابق پورا کیجیے۔ زندگی کی قوس قزح کے جتنے رنگوں میں آپ بھیگ سکتے ہیں آپ کو بھیگتے رہنا چاہیے۔ ہم دور دیس کے برف زاروں میں گھر بنا کر نہیں رہ سکتے ، لیکن ہم ان برفزاروں کی کسی کٹیا میں کوئی شام تو تو گزار ہی سکتے ہیں ۔ جو زندگی ہم جینا چاہتے تھے لیکن نہیں جی پائے ہم اپنی زندگی کے چند لمحے تو ویسے گزار ہی سکتے ہیں۔ اپنے دل سے پوچھیے ، کچھ خواہشات وہاں مچل رہی ہوں گی ۔ ان کا گلا گھونٹ کر انہیں دفن ہی کر دینا ،یہ کوئی زندگی نہیں ۔ ساری زندگی نہ مقابلے کی دوڑ کا جانور بنا جا سکتا ہے نہ یہ خوف اوڑھ کر جیا جا سکتا ہے کہ لوگ کیا کہیں گے۔ ہر آدمی کی قسمت اور نصیب الگ ہے اور لوگوں کے کچھ کہنے سے ، یقین کر لیجیے ، کچھ نہیں ہوتا ۔ کبھی تنہا بیٹھ کر خود سے پوچھ لینا چاہیے میں کیا چاہتا ہوں اور پھر جو آپ چاہتے ہوں کبھی کبھار وہ کر گزرنا چاہیے۔ یہی زندگی ہے۔ غالب نے کہا تھا  : مُند گئیں کھولتے ہی کھولتے آنکھیں غالب ۔  وہ بھی جاڑے کی رُت تھی ، باہر مینہہ برس رہا تھا ، افتخار عارف سے میں نے پوچھا تھا : آپ کی شاعری میں خوابوں کا اتنا ذکر کیوں ہے؟ وہ مسکرا دیے: خواب نہ ہوں تو زندگی کیسی؟

##############################
https://web.facebook.com/asif.mahmood.1671/posts/2540830852705354
قومی اسمبلی کی کارکردگی کیا ہے؟ ترکش / آصف محمود یہ تو آپ جانتے ہی ہوں گے کہ قومی اسمبلی کے ، جہاں بہت سے نہ بکنے والے ، نہ جھکنے والے ، کردار کے غازی اور بے داغ ماضی اکٹھے تشریف فرما ہوتے ہیں ، ایک دن کے اجلاس پر اوسطا اس غریب قوم کو چار سو لاکھ روپے خرچ کرنا پڑتے ہیں ۔ سوال یہ ہے اتنے بھاری رقم خرچ کرنے کے بعد کیا کوئی ایسا فورم موجود ہے جہاں عوام یہ سوال پوچھ سکیں اے نیک بختو ! اتنے پیسے برباد کرنے کے بعد ذرا بتائو تو سہی تمہاری کارکردگی کیا ہے؟  آج بھی ، جب میں یہ کالم لکھ رہا ہوں ، قومی اسمبلی کا اجلاس تھا ۔ کیا آپ کو معلوم ہے آج اس مقدس ایوان میں کیا ہوا ؟ جب اجلاس شروع ہوا تو صرف 13 فیصد معزز اراکین حاضر تھے ۔ 87 فیصد حضرات غیر حاضر تھے۔ کسی اور محکمے میں حاضری کا یہ عالم ہو تو ایک منٹ میں شوکاز نوٹس جاری ہو جائیں لیکن یہ منتخب نمائندے ہیں ، ان کے بارے میں ایسا سوچنا بھی ان کا استحقاق مجروح کر سکتا ہے اور جب کسی معز رکن کا نازک مزاج استحقاق مجروح ہوتا ہے تو تہہِ خاک گویا قیامت سی آ جاتی ہے۔  اجلاس شروع ہونے کا وقت دن گیارہ بجے تھا لیکن یہ قریبا نصف گھنٹہ تاخیر سے شروع ہوا ۔ کوئی عام آدمی دفتر میں پانچ منٹ تاخیر سے جائے تو حاضری رجسٹر اٹھا لیا جاتا ہے اور اس کی غیر حاضری مارک کی جاتی ہے لیکن یہ قوم کے نمائندے ہیں ، قانون سے بالاتر ہیں اس لیے ان سے کوئی قانون سوال نہیں پوچھ سکتا کہ مہاراج پابندی وقت سے کیا آپ کی جمہوریت کو تپ دق ، تشنج ، کالی کھانسی اور دیگر مہلک امراض لا حق ہونے کا خطرہ ہے؟  خیر اجلاس شروع ہوا، بھلے تاخیر سے ہی سہی ۔ لیکن کسی نے کورم کی نشاندہی کر دی ۔ معلوم ہوا کورم پورا نہیں ۔ چنانچہ اجلاس ملتوی کر دیا گیا قومی اسمبلی کے رولز آف بزنس کی دفعہ 5 کے مطابق قانون یہ ہے کہ ایک چوتھائی سے کم اراکین موجود ہوں تو کورم ٹوٹ جاتا ہے ۔ جب کوئی اس بات کی نشاندہی کر دے تو پانچ منٹ گھنٹیاں بجائی جاتی ہیں لیکن پھر بھی ایک چوتھائی اراکین حاضر نہ ہوں تو کورم ٹوٹ جاتا ہے اور اجلاس ملتوی ہو جاتا ہے۔ جس وقت کورم ٹوٹنے کی نشاندہی ہوئی اس وقت قومی اسمبلی میں 21 فیصد اراکین موجود تھے۔ چنانچہ ریگولر بزنس کا کوئی ایک نکتہ زیر بحث لائے بغیر اجلاس ملتوی کر دیا گیا۔  اجلاس میں 34 عدد Starred questions کا جواب آنا تھا۔ صرف ایک پر بات ہو سکی باقی ایسے ہی رہ گئے۔ یہ Starred question کیا ہوتا ہے، یہ بھی جان لیجیے۔  یہ وہ سوالات ہوتے ہیں جو متعلقہ وزارتوں اور اداروں کو بھیجے جا چکے ہوتے ہیں اور ان پر پوری کارروائی کی جا چکی ہوتی ہے اور اس روز ان کا جواب اسمبلی میں دیا جانا ہوتا ہے۔ دس بیس محکموں کے ساٹھ ستر افسران اور عملہ ان سوالات کے ساتھ حاضر ہوا ہوگا ۔ وزارت برائے پارلیمانی امور کے کتنے ہی لوگوں کی ڈیوٹی لگی ہو گی کہ اجلاس ہو رہا ہے آپ نے فلاں فلاں کام کرنا ہے۔ اسمبلی کا اپنا سٹاف الگ ہو گا۔ دیگر متعلقہ محکموں کے لوگ آئے ہوں گے۔ رینجرز اور پولیس تعینات ہوئی ہو گی۔ کیا اودھم مچا ہو گا تب جا کر یہ اجلاس منعقد ہوا ہو گا۔ لیکن ہوا کیا؟ صرف ایک سوال پر تھوڑی سی بحث اور اجلاس ملتوی۔  خرچہ تو غریب عوام کا ہو رہا ہے جن کی رگوں سے پیسے نکالے جا رہے ہیں۔ اراکین کا کیا جاتا ہے۔ ان کے تو اجلاس سے تین دن پہلے اور تین بعد کے ایام بھی حاضری شمار کیے جاتے ہیں ۔ یہ بھلے پارلیمان میں آئیں یا نہ آئیں ان کے بہترین رہائش ہر وقت موجود ہے ، آنے جانے کے خرچے بھی ریاست کے ذمے ہیں ۔ ائر ٹکٹ ملتے ہیں ، ریل کے مفت پاسز ہیں ، پٹرول کی مد میںپیسے ہیں ، فون الائونس ہے اور جانے کیا کیا کچھ ہے۔ یہ آئیں یا نہ آئیں ، آئیں تو کوئی قانون سازی کریں یا محض ایک دوسرے کو لعن طعن کر کے چلے جائیں ان کی مراعات کا چشمہ کبھی خشک نہیں ہوتا ۔ عام آدمی چاہے کتے کے کاٹے کی ویکسین کی عدم دستیابی سے مر جائے ان کی دہلیز پر سارے لوازمات فراہم کیے جاتے ہیں۔ کیا ان سے یہ سوال نہیں ہونا چاہیے کہ چار سو لاکھ برباد کر کے کیا اس لیے اجلاس منعقد کیا تھا کہ آپ نازو ادا سے اسے ملتوی کر کے گھروں کو لوٹ جائیں؟  آپ کسی سیشن کی تفصیلات اٹھا کر دیکھ لیجیے ۔ 70 سے 80 فیصد اراکین قومی اسمبلی کی کارروائی سے یکسر لاتعلق رہتے ہیں ۔ کیا دنیا میں اس عیاشی کا کوئی تصور موجود ہے کہ ایک ادارے کے ستر سے اسی فیصد راکین غیر حاضر ہوں یا تشریف لائیں تو کارروائی میں کبھی حصہ تک نہ لیں اور پھر بھی اس ادارے کے اخراجات برداشت کیے جاتے رہیں۔ اور اخراجات بھی کتنے؟ قریبا چار سو لاکھ یومیہ ۔ کیا اس قوم کے ساتھ اس سے بھیانک مذاق بھی کیا جا سکتا ہے؟  جو بھی وزیر اعظم بن جاتا ہے وہ قومی اسمبلی کے اجلاس میں تشریف لانا اپنی توہین سمجھتا ہے۔دنیا کا کوئی ادارہ بتا دیجیے جس کی کارکردگی کا عالم یہ ہو اور اس کے ناز نخرے ختم ہونے میں ہی نہ آ رہے ہوں۔ اسمبلی میں ڈھنگ کا کوئی کام نہیں کرنا تو یہ لوگ اسمبلی کا رکن ہی کیوں بنتے ہیں؟ کوئی ایسا بندو بست کیوں نہ کیا جائے کہ محنتی، مخلص اور قابل لوگ ایوان میں آ سکیں جو عوام کے سنجیدہ مسائل پر سنجیدہ گفتگو اور قانون سازی کر سکیں۔  اسمبلیاں موجود ہیں لیکن صدارتی آرڈی ننسوں سے کام چلایا جاتا ہے ۔ ایسے میں سوال تو اٹھے گا کہ قانون سازی بھی صدر محترم کے آرڈی ننس کے ذریعے ہونی ہے تو ان اسمبلیوں کے خرچے قوم کیوں برداشت کرے؟  گورنر کا منصب ہے ، آج تک معلوم نہیں ہو سکا اس عہدے کی افادیت کیا ہے اور دور غلامی کی یادگار اس سفید ہاتھی کو پالنے کی کیا ضرورت ہے۔ یہی عالم صدر کے عہدے کا ہے۔ چار گورنر اور ایک صدر ، کبھی حساب تو لگائیے ان پر کتنا خرچ آتا ہے اور ان کی کارکردگی کیا ہے؟یہ آخر کرتے کیا ہیں؟ الم کشو خود بھلے نہ اٹھو ، سوال تو اٹھائو۔ .....

##############################
https://web.facebook.com/asif.mahmood.1671/posts/2539805942807845
ڈیبجیٹل پاکستان ایک خوبصورت پروگرام ہے. عرصے بعد ڈھنگ کا کوئی منصوبہ سامنے آیا. اللہ کرے یہ کامیاب ہو. اور اللہ کرے ایسے اور ڈھیروں منصوبے سامنے آئیں. پاکستان کا حق ہے اس کا بھی مقدر بدلے.

##############################
https://web.facebook.com/asif.mahmood.1671/posts/2543561679098938
مراعات کا کورم کیوں نہیں ٹوٹتا؟ ترکش /  آصف محمود قومی اسمبلی میں آئے روز کورم ٹوٹ جاتا ہے ، سوال یہ ہے کہ معزز اراکین اسمبلی کی مراعات کا کورم کیوں نہیں ٹوٹتا ؟ عرفان ستار نے کہا تھا : رات مجھ سے مری بے بسی نے کہا ، بے بسی کے لیے ایک تازہ غزل ۔ ہمیں تو شعر کہنا بھی نہیں آتا ، ہم میر صاحب ہی کو یاد کر سکتے ہیں :  ’’روتے پھرتے ہیں ساری ساری رات   اب   یہی   روزگا ر   ہے    اپنا ‘‘  کیا آپ کو معلوم ہے معاشی بحران سے دوچار یہ غریب قوم اپنے اراکین قومی اسمبلی کی کتنی خدمت کر رہی ہے؟ بنیادی تنخواہ کی مد میں ایک لاکھ پچاس ہزار روپے، اعزازیہ کی شکل میں بارہ ہزار سات سو روپے، سمپچوری الائونس کی مد میں پانچ ہزار روپے ، آفس مینٹیننس الائونس کی شکل میں آٹھ ہزار روپے ، ٹیلی فون الائونس کے طور پر دس ہزار روپے اور ایڈ ہاک ریلیف کی صورت میں پندرہ ہزار روپے۔ یہ ملا کر دو لاکھ ستر ہزار روپے ماہانہ بنتے ہیں ۔ کیا یہ ناز نخرے اس لیے اٹھائے جاتے ہیں کہ قانون سازی کی بجائے صدارتی آرڈی ننس آ جایا کرے اور اجلاس شروع ہو تو ایک دوسرے کو لعن طعن کے دیوان کہے جائیں یا پھر کورم ٹوٹ جائے اور سب ہنسی خوشی گھروں کو لوٹ جائیں؟  مراعات کا تو دریا بہہ رہا ہے۔ ہر رکن قومی اسمبلی کو فری ٹریول یعنی مفت سفر کی مد میں تین لاکھ روپے کے سفری وائوچرز یا نوے ہزار روپے کیش دیا جاتا ہے اوربزنس کلاس کے پچیس ریٹرن ٹکٹ ان کے حلقہ انتخاب سے نزدیک ترین ائر پورٹ سے اسلام آباد تک دیے جاتے ہیں ۔ وہ کنوینس الائونس ، ڈیلی الایونس اور ہاوسنگ الائونس بھی وصول فرماتا ہے۔ کنوینس الائونس کے دو ہزار ، ڈیلی الائونس کے چار ہزار آٹھ سو اور ہائوسنگ الائونس کے دو ہزار۔ یہ مل کر 8 ہزار 8 سو روپے یومیہ بنتے ہیں ۔ قانون ساز جب اپنے ہی حق میں قانون سازی پر تل جائے تو قومی خزانے کو چراگاہ بننے سے کون روک سکتا ہے چنانچہ یہ ہائوسنگ الائونس بھی لیتے ہیں اور پارلیمانی لاجز میں خوبصورت رہائش گاہوں پر بھی قابض ہو جاتے ہیں۔  الائونسز کی تقسیم کا فارمولا بھی سمجھ لیجیے ۔ قانون یہ ہے کہ الائونسز کی یہ رقم اجلاس سے تین دن پہلے اور تین بعد بھی دی جائے گی ۔ یہی نہیں جب کبھی یہ قائمہ کمیٹیوں کے اجلاس میں تشریف لائیں تو یہی تین الائونس انہیں ایک بار پھر مل جاتے ہیں۔ کمیٹی کا اجلاس ایک دن ہو تو انہیں اجلاس سے دو دن پہلے اور دو دن بعد تک یہ الائونس ملتا رہتا ہے۔ مہینے میں قائمہ کمیٹیوں کے کتنے اجلاس ہوتے ہیں اور کتنا خرچ آتا ہے کبھی خود حساب کتاب کر کے دیکھ لیجیے۔  فضائی سفر ، ریل کے سفر ، یا سڑک پر سفر ہر صورت میں ان کے لیے الائونس تو ہیں ہی ۔ یہ جب اسلام آباد قومی اسمبلی کے اجلاس یا قائمہ کمیٹی کے اجلاس میں شریک ہوتے ہیں تو کنوینس الائونس بھی لیتے ہیں ۔ کنوینس الائونس کے ساتھ ساتھ انہیں آفیشل ٹرانسپورٹ بھی دی جاتی ہے۔ 1300 سی سی کار مہیا کی جاتی ہے اور تین سو ساٹھ لٹر پٹرول بھی فراہم کیا ہے۔  موجودہ وفاقی وزیر فہمیدہ مرزا جب سپیکر قومی اسمبلی تھیں تو اسمبلی کی مدت ختم ہونے سے تین دن پہلے انہوں نے خود کو مراعات کا مال غنیمت عطا فرما دیا ۔ انہوں نے کہا تمام لوگوں کو جو سپیکر رہ چکے یہ حق دیا جاتا ہے کہ سرکاری خرچے پر دنیا بھر میں جہاں چاہیں علاج کروائیں ۔ ان کو 12 افراد پر مشتمل سرکاری سٹاف اور 1600 سی سی کار بھی دی جائے گی ۔  ان کے بعد مسلم لیگ( ن) کی حکومت تشریف لائی اور جاتے جاتے یہ واردات ڈالی کہ اقتدار کی مدت ختم ہونے سے چند گھنٹے قبل ان مراعات میں مزید اضافہ کر دیا ۔ انہوں نے تمام سابق ممبران اور ان کے اہل خانہ کے لیے تاحیات گریڈ بائیس کے افسران کے برابر میڈیکل کی سہولت کا اعلان کر دیا ۔ تمام سابق اراکین پارلیمان اور اہل کی اہلیہ یا شوہر کو تاحیات بلیو پاسپورٹ رکھنے کی اجازت بھی دے دی گئی ۔ چیئر مین سینیٹ ، سپیکر ، اور قائمہ کمیٹیوں کے چیر مینوں کی مراعات میں بھی اضافہ کر دیا گیا ۔  دو سال قبل پنجاب کے اس وقت کے اپوزیشن لیڈر میں محمود الرشید نے انکشاف فرمایا تھا کہ پنجاب کے وزیر اعلی اور گورنر پر یومیہ اس قوم کا 30 لاکھ خرچ ہوتا ہے۔ اب وہ خاموش ہیں کچھ بھی نہیں بتاتے۔ البتہ یہ ہمیں معلوم ہے کہ سادگی کے دعووں کے باوجود ایوان صدر اور وزیر اعظم ہائوس کا بجٹ بڑھ چکا ہے۔  کے پی کے تبدیلی کا نقش اول ہے۔ یہاں عالم یہ ہے کہ اس مالی سال جب لوگوں سے کہا جا رہا تھا سادگی اختیار کریں اور دو کی بجائے ایک روٹی کھائیں، گورنر ہائوس کے لیے مختص رقم میں 46 ملین کا ااضافہ فرمایا گیا۔ ( ایک ملین دس لاکھ کا ہوتا ہے)۔ سر پیٹ لیجیے کہ ساڑھے تیرہ ملین روپے گورنر ہائوس نے صرف ’’ کنوینس الائونس‘‘ میں اڑا دیے۔ اٹھارہ لاکھ کا ٹیلیفون بل تھا ۔ تیس ملین بجلی کے بل تھے۔ گیس کا بل آٹھ ملین تھا ۔  شاہ فرمان صاحب کے اس گورنر ہائوس کی شان دیکھیے، گورنر کام کیا کرتا ہے یہ تو معلوم نہیں کہ لاٹ صاحب کی خدمت میں 243 مستقل ملازم ہیں ۔ 20 ڈرائیور، 33 نائب قاصد ، 23 کلرک ، 16 خاکروب ، 8 خانسامے ، 16 ویٹر اور جانے کون کون لاٹ صاحب کی خدمت کے لیے موجود ہیں ۔ وزیر اعظم صاحب نے بھینسوں کی نیلامی سے بائیس لاکھ اکٹھے کیے اور ادھر لاٹ صاحب نے صرف تحائف کی مد میں غریب قوم کے 20 ملین برباد کر دیے۔  باقی صوبوں کا حال بھی یقینا ایسا ہی ہو گا۔اور پھر رہی سہی کسر پوری کرنے کے لیے ایوان صدر بھی موجود ہے ، جس کا سالانہ بجٹ 992 ملین ہے۔ اور ہاں یہ تو مجھے بھول ہی گیا کہ ایک ایوان بالا بھی ہے جسے سینیٹ آف پاکستان کہتے ہیں ۔ جہاں لیڈر آف دی ہائوس کا صرف گیس یوٹیلٹی الائونس 22 ہزار روپے ہے۔ چار چار ایڈ ہاک ریلیف لائونس ہر رکن لیتا ہے۔ جانے کون کون سی مراعات اس کے علاوہ ہیں ۔  مراعات اور نوازشات کا یہ کورم کب ٹوٹے گا؟ ........

##############################
https://web.facebook.com/asif.mahmood.1671/posts/2542242059230900
عمران خان نے بھینسیں بیچ کر لوگوں کی باتیں سنیں اور بائیس لاکھ روپے قومی خزانے میں جمع کرائے. اور گورنر کے پی کے نے گزشتہ مالی سال میں  20 ملین  تحفے بانٹنے اور سیر سپاٹوں میں خرچ کر دیے. بیس ملین یعنی دو سو  لاکھ . اور اب اس سا ل اس مد میں بیس لاکھ مزید مختص کر دیے گئے ہیں. لاٹ صاحب کے باقی اللے تللوں کی تفصیل کل کے کالم میں ہو گی. انشاءاللہ تب تک آپ یہ سوچیے کہ وزرائے اعلیٰ اور وزیراعظم کے ہوتے ہوئے اس غریب قوم کو  گورنر اور صدر محترم کے مناصب جلیلہ کی آخر ضرورت کیا ہے.

##############################
https://web.facebook.com/asif.mahmood.1671/posts/2544774508977655
اورنج ٹرین کے  معاملے پر مسلم لیگ ن کا موقف بجا مگر  مناسب ہو  وہ اپنے گریبان میں بھی جھانک لے. 28 مئی کو جب مسلم لیگ کی حکومت یوم تکبیر منایا کرتی تھی تو ذوالفقار علی بھٹو، جنرل ضیا الحق، غلام اسحاق خان جیسے کسی کردار کو  یاد کرنے کی اسے کبھی توفیق نہ ہوئی.  ڈاکٹر اے کیو خان کا نام لینا بھی ممنوع ٹھہرا کیونکہ وہ نواز شریف پر تنقید کا جرم کر بیٹھے تھے. ایٹمی ٹیکنالوجی کے حصول کی جدوجہد میں نواز شریف کی خوشامد یوں کی جاتی تھی جیسے ایٹم بم اتفاق فاونڈری میں تیار کیا گیا ہو.

##############################
https://web.facebook.com/asif.mahmood.1671/posts/2544628598992246
جو منصوبہ شہباز شریف حکومت کا تھا، جس کا آغاز شہباز شریف نے کیا. جس پر لعن طعن شہباز شریف نے سنی، جس پر لڑائی شہباز شریف کو لڑنا پڑی، اس اورنج ٹرین کا افتتاح اپنے عثمان بزدار اپنےدست مبارک سے ایسے فرمائیں گے جیسے یہ انہی کے ذہن رسا کا کمال تھا. آفرین ہے. تحریک انصاف والوں کو کوئی خبر کرے آپ کا بے بی بی آر ٹی پشاور ہے صاحب. آپ اس کا افتتاح کرتے تو اچھے لگتے ہیں لیکن دوسروں کے منصوبوں پر اپنے نام کی تختیاں گاڑ آنے سے بندہ شیر شاہ سوری نہیں بنتا. ن لیگ لاہور نے ایک دن قبل علامتی افتتاح کرنے کا فیصلہ کیا ہے جو بالکل درست ہے . اب کم از کم عثمان بزدار کو تشریف لاتے دس دفعہ سوچنا پڑے گا.

##############################
https://web.facebook.com/asif.mahmood.1671/posts/2544774508977655
اورنج ٹرین کے  معاملے پر مسلم لیگ ن کا موقف بجا مگر  مناسب ہو  وہ اپنے گریبان میں بھی جھانک لے. 28 مئی کو جب مسلم لیگ کی حکومت یوم تکبیر منایا کرتی تھی تو ذوالفقار علی بھٹو، جنرل ضیا الحق، غلام اسحاق خان جیسے کسی کردار کو  یاد کرنے کی اسے کبھی توفیق نہ ہوئی.  ڈاکٹر اے کیو خان کا نام لینا بھی ممنوع ٹھہرا کیونکہ وہ نواز شریف پر تنقید کا جرم کر بیٹھے تھے. ایٹمی ٹیکنالوجی کے حصول کی جدوجہد میں نواز شریف کی خوشامد یوں کی جاتی تھی جیسے ایٹم بم اتفاق فاونڈری میں تیار کیا گیا ہو.

##############################
https://web.facebook.com/asif.mahmood.1671/posts/2544628598992246
جو منصوبہ شہباز شریف حکومت کا تھا، جس کا آغاز شہباز شریف نے کیا. جس پر لعن طعن شہباز شریف نے سنی، جس پر لڑائی شہباز شریف کو لڑنا پڑی، اس اورنج ٹرین کا افتتاح اپنے عثمان بزدار اپنےدست مبارک سے ایسے فرمائیں گے جیسے یہ انہی کے ذہن رسا کا کمال تھا. آفرین ہے. تحریک انصاف والوں کو کوئی خبر کرے آپ کا بے بی بی آر ٹی پشاور ہے صاحب. آپ اس کا افتتاح کرتے تو اچھے لگتے ہیں لیکن دوسروں کے منصوبوں پر اپنے نام کی تختیاں گاڑ آنے سے بندہ شیر شاہ سوری نہیں بنتا. ن لیگ لاہور نے ایک دن قبل علامتی افتتاح کرنے کا فیصلہ کیا ہے جو بالکل درست ہے . اب کم از کم عثمان بزدار کو تشریف لاتے دس دفعہ سوچنا پڑے گا.

##############################
https://web.facebook.com/asif.mahmood.1671/posts/2548238065297966
نظریاتی بحث فکری عیاشی کے سوا کچھ نہیں ترکش / آصف محمود نظریاتی بحثیں اب دنیا میں غیر متعلق ہوتی جا رہی ہیں ۔ ہمارے جیسے فکری اور معاشی طور پر پسماندہ معاشروں میں مگر آج بھی یہ کاروبار عروج پر ہے۔ حقیقت  یہ ہے کہ آج کا نوجوان جس چاند ماری کو نظریہ سمجھتا ہے یہ چند اہل ہنر کی فکری عیاشی کے سوا کچھ نہیں ۔  ایک زمانہ تھا ، میں نے بھی ان مباحث میں پوری قوت سے شرکت کی تھی لیکن میں اس نتیجے پر پہنچا ہوں کہ یہ ساری بحث فکری افلاس ، شعوری پسماندگی اور استحصال کے سوا کوئی حیثیت نہیں رکھتی ۔ ہمارا اصل مسئلہ کچھ اور ہے ، نظریاتی مباحث کے مختلف عنوانات کے تحت ہماری نسل کا محض استحصال ہوتا رہا ۔ معلوم نہیں ان مباحث کے روح رواں بد دیانت ہیں یا فکری طور پر پسماندہ تاہم ان کی چاند ماری کا آزار سب کے سامنے ہے۔ نوجوانوں کو انہوں نے ایک عجیب دنیا کی بھول بھلیوں میں ڈالے رکھا اور ان کے استحصال کی بدولت ان سب نے اپنے لیے عافیتیں تلاش کیں اور مالی وسائل سے زندگی کا لطف کشید کیا اور مزے سے زندگی جی رہے ہیں۔  فکری بحث کون کرتا ہے؟ اس عیاشی کا متحمل کون ہو سکتا ہے؟ اس واردات میں مختلف طبقات شامل ہیں ۔ وہ ریٹائرڈ حضرت جو اب عمر کے آخری حصے میں ہے اور غم روزگار سے بے نیاز ہے۔ساری عمر ریاستی مشینری کا کل پرزہ رہ کر جملہ مراعات سے آج تک مستفید ہونے والا یہ بندہ حُر آپ کو بتا سکتا ہے کہ نظریے کی قوت لے کر اٹھو اور اس نظام کو تہس نہس کر دو ۔ اس نیم خواندہ معاشرے میں نظریاتی مباحث کا ہراول دستہ انہی ریٹائرڈ مردان قلندر پر مشتمل ہے جو آج بھی اسی نظام کی پنشن کھاتا ہے لیکن نوجوانوں کی نظریے کے بانس پر چڑھا کر وہاں جا چھوڑآتا ہے کہ وہ خواب نگر کے شہزادے بن جاتے ہیں ۔ ہوش اس وقت آتا ہے جب عملی زندگی کے تقاضے دامن سے لپٹ جاتے ہیں لیکن تب دیر ہو چکی ہوتی ہے۔ریٹائرڈ مردان حق کو اپنی چاند ماری کے لیے تب تک نئی نسل دستیاب ہو چکی ہوتی ہے۔ہر معاملے میں ان کی ترجیح یورپ ہے لیکن فضائل یہ طالبان ، افغانستان ، اور شام و عراق کے غازیوں کے بیان کرتے ہیں۔  کچھ وہ آسودہ حال لوگ ہیں جو سال کے چھ مہینے یورپی ممالک کے دورے فرما کر جب وطن لوٹتے ہیں تو آسودہ حالی سے ٹپکتے ماحول میں محافل منعقد کر کے فیض کو یاد کرتے ہیں اور نوجوانوں سے سرگوشی کرتے ہیں کہ بچو تمہاری زندگی تب بدلے گی جب لال لال لہرائے گا ۔ یہ سرمایہ دارانہ نظام کو گالی دیتے ہیں اور کمیونزم کے عشق میں دبلے ہوئے پھرتے ہیں لیکن ان میں سے کوئی ایک بھی ایسا نہیں جو ماسکو یا چین میں قیام پزیر ہو یا اس کی خواہش رکھتا ہو۔ اسے جب بھی موقع ملے گا یہ سرمایہ دارانہ نظام کی لعنت میں ڈوبے یورپ میں جا کر داد عیش دے گا ، سرمایہ دارانہ نظام کو وہیں بیٹھ کر گالی دے گا ۔ وہیں سے دانشوری فرمائے گا اور کبھی چھٹیوں پر پاکستان آئے گا تو فیض کی یاد میں ایک تقریب سجا کر کہے گا کمیونزم ہی راہ نجات ہے۔  حمزہ علوی جیسے مارکسسٹ بھی روس اور چین کی بجائے برطانیہ کو اپنی جائے قیام بناتے ہیں اور طارق علی جیسا مارکسسٹ دانشور بھی ماسکو اور بیجنگ کی بجائے لندن میں رہتا ہے ۔ ان میں سے کوئی بھی یہ نہیں کہتا کہ ہم تو اپنے نظریاتی آئیڈیل کے قریب رہنا پسند کریں گے اور ماسکو یا سینٹ پیٹرزبرگ میں ایک گھر بنا کر رہیں گے اور ہر ویک اینڈ پر کازان جا کر سرمایہ دارانہ نظام کی تباہ کاریوں پر لیکچر دیا کریںگے۔ مغرب اور سرمایہ دارانہ نظام کے خلاف عظیم جدوجہد کرنے کے لیے انہوں نے سرمایہ دارانہ مغرب کا ہی انتخاب فرمایا اور وہیں بیٹھ کر اپنی نظریاتی جدوجہد انہی کے خلاف جاری رکھے ہوئے ہیں۔ یہ ماسکو اور بیجنگ کیوں نہیں جاتے۔  جماعت اسلامی کے پروفیسر خورشید احمد معیشت کی دنیا کا ایک بڑا نام ہے ۔ ساری عمر سرامایہ دارانہ نظاام کو چیلنج کرنے اور مغرب کے اخلاقی زوال کا نوحہ پڑھنے کے بعد عمر کے آخری حصے میں ان کا انتخاب بھی یورپ ہی ٹھہرا اور وہاں جا کر قیام پزیر ہو گئے۔ طاہر القادری اپنے نظریے سمیت کینیڈا میں ہیں اور ڈاکٹر فرحت ہاشمی بھی۔ ان میں سے کسی کو خیال نہیں آیا کہ اب عمر کا آخری حصہ ہم سعودی عرب جا کر گزار لیتے ہیں، عبادت کرٰن گے اور اللہ کو راضی کریں گے۔۔ نوجوانوں کے لیے یقینا پروفیسر خورشید احمد صاحب کا آج بھی یہی مشورہ ہو گا کہ مغرب تو دارالکفر ہے ، طاغوت اور فحاشی میں ڈوبا ہوا ہے اس لیے نوجوانوں کو افغانستان ، شام اور سعودی عرب سے انسپریشن لینی چاہیے۔  ان سب نظریاتی ہستیوں کو معلوم ہے کہ ڈھنگ کا علمی کام یورپ اور سرمایہ دارانہ معاشروں میں ہی ہو سکتا ہے۔ آسودگی بھی وہیں ہے اور عافیت بھی وہیں ہے ۔ اپنے معاشروں میں صرف ہیجان پھیلایا جا سکتا ہے اور اپنے اپنے حصے کے سستے بے وقوف تلاش کیے جاتے ہیں ۔ بے وقوفوں کی تلاش کے اس کھیل میں بہت سارے لوگوں کا مفاد اور روزگار وابستہ ہو جاتا ہے ۔ کوئی ایک عصبیت کو مخاطب کرتے ہوئے دانشوری فرماتا ہے تو کوئی دوسری عصبیت کا پرچم تھام لیتا ہے ۔ ہر ایک کی خواہش ہوتی ہے نظریے کے اس دھندے میں اسے بھی اپنے حصے کے بے وقوف مل جائیں جو اسے مذہبی ، سیکولر ، سوشلسٹ اور دیگر عنوانات کے تحت ’’ رجل رشید ‘‘سمجھ کر اس کے دھندے کو چلاتے رہیں ۔  یوال نوح حریری کی کتاب Homo Deus پڑھی ہے اور بیٹھا سوچ رہا ہوں دنیا کہاں پہنچ گئی ، کیا سوچ رہی ہے اور ہم کہاں چاند ماری کر رہے ہیں ۔ جان لیجیے بھوک کا کوئی نظریہ نہیں ہوتا ۔ اپنی معیشت پر توجہ دیجیے ۔ گر یہ نہیں تو بابا ، باقی کہانیاں ہیں۔ سردیوں میں ہیٹر لگا کر اور گرمیوں میں ایر کنڈیشنڈ ماحول میں بیٹھ کر نظریے پر دانشوری فرمانا آسان ترین کام ہے ۔ یہ اہل دانش کی فکری عیاشی ہے ۔ ان اہل ہنر نے اپنے لیے جہان بھر کی نعمتیں اکٹھی کر رکھی ہیں لیکن غریب کی پشت پر نظریہ لاد رکھا ہے۔ یہ بوجھ کسی کی کمر سیدھی ہونے ہی نہیں دیتا ۔ میر صاحب یاد آ گئے : اندو ہ و دردِ عشق نے بیمار کر دیا ۔ اور یہ تو آپ جانتے ہی ہیں کہ میر کو’’ گفتگو عوام سے ہے‘‘۔ ...

##############################
https://web.facebook.com/asif.mahmood.1671/posts/2546808872107552
میاں اظہر کے بیٹے کو اکنامک افیئرز کا وزیر بنانے ، ایوب خان کے پوتے اور گوہر ایوب کے بیٹے عمر ایوب کو پٹرولیم کا وزیر بنانے ، ذوالفقار مرزا کی اہلیہ فہمیدہ مرزا کو پروونشل کوآرڈی کیشن کی وزارت دینے ، درجنوں موروثی سیاست کی علمبرداروں کو دیگر جماعتوں سے ہانک ہانک کر اپنی جماعت میں شامل کر کے ایم این اے بنوانے کے بعد اور پرویز خٹک کو وفاقی وزیر بنا کر  ان کے داماد عمران خٹک کو ایم این بنوانے ان کی بھتیجی ساجدہ بیگم اور ان کی عزیزہ نفیسہ خٹک کو بھی ایم این اے بنوانے، ان کے بھائی لیاقت خٹک کو صوبائی وزیر بنوانے اور ایک اور بھائی ابراہیم خٹک کو ایم پی اے بنوانے کے بعد جناب عمران خان صاحب نے آج ارشاد فرمایا ہے کہ "خاندانی سیاست جمہوریت کی نفی ہے"

##############################
https://web.facebook.com/asif.mahmood.1671/posts/2551032691685170
پروڈکشن آرڈر بلاشبہ رکن اسمبلی کا استحقاق ہو گا اور یقینا یہ اس کا حق ہو گا کہ وہ اپنے حلقے کی نمائندگی کرنے اسمبلی میں تشریف لائے. لیکن یہ جملہ معزز اراکین اسمبلی ہماری رہنمائی تو فرما دیں کہ انہیں اسمبلی تشریف لانے اور عوام کی نمائندگی کا اتنا ہی شوق ہے تو یہ آئے روز اجلاس اس لیے ملتوی کیوں کرنا پڑتا ہے کہ کورم پورا نہیں تھا. یاد رہے اسمبلی رولز آف بزنس کے تحت کورم تب ٹوٹتا ہے جب حاضری پچیس فیصد سے بھی کم ہو اور پانچ منٹ گھنٹیاں بجانے کے باوجود پچیس فیصد تعداد ایوان میں موجود نہ ہو.

##############################
https://web.facebook.com/asif.mahmood.1671/posts/2552943401494099
بی آر ٹی ۔۔۔ جنوں تبدیلیِ موسم کا تقریروں کی حد تک ہے ترکش/ آصف محمود  بی آر ٹی کے طلسم ہوش ربا کی حقیقت کیا ہے؟ یہ محض ستائیس کلومیٹر کی ایک سڑک ہے یا یہ پرستانوں کو جاتی کوئی کہکشاں ہے جہاں کسی آدم زاد کا گزر نہیں اور پورے چاند کی راتوں میں جہاں پری بدیع الجمال اپنی سہیلیوں کے ساتھ اترتی ہے ، وادی پشاور کے اس حیرت کدے کو دیکھ کر قہقہے لگاتی ہے اور پھر ملکہ پربت کے اس پار سیف الملوک کو خبر دینے چلی جاتی ہے کہ اے آدم زاد!برفزاروں سے اتر کر ذرا اس حیرت کدے کو تو دیکھ ، بائولا ہو جائے گا؟اب تو اس پری وش کا ذکر چھڑتا ہے توسلیم کوثر یاد آتے ہیں:  جنوں تبدیلی موسم  کا  تقریروں  کی  حد  تک  ہے  یہاں جو کچھ نظر آتا ہے تصویروں کی حد تک ہے  پشاور ہائی کورٹ کا تفصیلی فیصلہ بتا رہا ہے کہ بی آر ٹی حضرتِ عشق کی درگاہ کا وہ چراغ ہے جو اپنے ہی مزار پر ہنس رہا ہے۔ خوش گمانیوں کی ساری وارفتگی اپنی جگہ ، کارکردگی کا آزار مگر ایسا ہے کہ استاد ذوق یاد آتے ہیں:’’ گر یہ ستم ہے روز تو اک روز ہم نہیں‘‘۔ بی آر ٹی محض ایک منصوبہ نہ تھا، یہ تبدیلی کا اولین نقش تھا ۔ منصوبہ سازوں کو علم ہونا چاہیے تھا اگر اسی کی رنگ پھیکے نکلے توتبدیلی کی ساری قوس قزح پہلی برسات میں ہی بہہ جائے گی ۔  ان کی بے نیازی مگر آج بھی نوح ناروی جیسی ہے: ’’کوئی نہیں پچھتانے والا، مر جائے مر جانے والا‘‘۔ پچھتاوا تو خیر دور زمانوں کا تکلف ٹھہرا ، آفرین ہے ان کی نازکی طبع کو ، یہ تو پل بھر کو بد مزہ تک نہیں ہوتے۔  اپوزیشن کے اعتراضات کو بے شک چولہے میں ڈال دیجیے لیکن عدالت نے جو کچھ کہا اسے تو نظر انداز نہیں کیا جا سکتا۔ اس سے قبل بھی معاملہ عدالت کے سامنے گیا تھا اور عدالت نے کہا تھا کہ نیب اس معاملے کی تحقیقات کرے کیونکہ اس منصوبے کا کام قریبا پچاس فیصد بڑھ چکا ہے۔کے پی کے حکومت نے بجائے اس کے کہ خود کو احتساب کے لیے پیش کرے اس فیصلے کے خلاف اپیل کر دی۔ اب ہائی کورٹ نے ایف آئی اے کو تحقیقات کا حکم دیا ہے اور کے پی کے حکومت نے خود کو تحقیقات کے لیے پیش کرنے کی بجائے ایک بار پھر وہی فیصلہ کیا ہے کہ ہم اپیل کریں گے۔دن میں بیس مرتبہ اخلاقیات کے وعظ دیے جاتے ہیں اور چوبیس مرتبہ کرپشن کے خاتمے کا عزم کیا جاتا ہے لیکن عزم مصمم ہے کہ تحقیقات نہیں ہونے دیں گے۔ ہونی مگر ہو کر رہتی ہے چنانچہ چیئر مین نیب نے ابھی کل ہی کہہ دیا ہے بی آر ٹی پر ریفرنس تیار ہے۔  عدالت کے تازہ فیصلے میں فیصلہ سازوں کے لیے Visionless کی اصطلاح استعمال کی گئی ہے ۔ یعنی بصیرت سے عاری ۔ آدمی اپنے اخلاقی وجود سے بے نیاز نہ ہو چکا ہو تو یہ معمولی بات نہیں۔ اتنا کچھ سننے کے باوجود تحریک انصاف کی حکومت خود کو احتساب کے لیے کیوں پیش نہیں کر رہی؟ کرپشن اگر نہیں ہوئی تو اسے ڈر کس بات کا ہے؟ اور اگر ہوئی ہے تو کیا ان حیلوں اور بہانوں سے احتساب سے بچا جا سکتا ہے؟  دل چسپ حقیقت یہ ہے کے پی حکومت نے اپنے طور پر بھی تحقیقات کرائی تھیں اور جب اس کے نتائج آئے تو رپورٹ ہی کو گناہ کی طرح چھپا لیا گیا۔ رپورٹ میں کہاگیا کہ ’’ کچھ لوگوں ‘‘ نے اس پراجیکٹ میں 7 بلین کی کرپشن کی۔ بجائے اس کے وزیر اعلیٰ ان ’’ کچھ لوگوں‘‘ کو شناخت کرتے اور ان کے خلاف کوئی کارروائی کی جاتی اس سارے معاملے کو دبا دیا گیا۔ پشاور ڈیویلپمنٹ اتھارٹی کے سربراہ سے جب سوال کیا گیا تو انہوں نے فرما دیا میں نے تو رپورٹ ہی نہیں پڑھی۔ آخری اطلاعات کے مطابق جولائی 2018 ء میں بی آر ٹی کو مکمل ہونا تھا ، لیکن آج تک کسی کو خبر نہیں یہ عجوبہ عالم کب مکمل ہو پائے گا۔اب تو کوئی تاریخ دینے کی زحمت بھی نہیں کرتا۔ عدالت کا کہنا ہے کہ منصوبے سے پہلے کوئی مفصل فزیبلٹی رپورٹ تک تیار نہیں کی گئی۔صرف ایک شہر کے منصوبے کے لیے اتنا بھاری قرض لے لیا گیا۔ تخمینہ لاگت میں غیر معمولی اضافہ ہو گیا۔آپ بد انتظامی اور شاہ خرچی کا اندازہ اس بات سے لگا سکتے ہیں کہ فی کلومیٹراڑھائی ارب روپے لاگت آ رہی ہے۔ جی ہاں اڑھائی ارب روپے فی کلومیٹر۔ یہ بات بھی عدالت بتا رہی ہے کہ ’’ نان پراجیکٹ‘‘ سٹاف کے لیے شاہانہ تنخواہیں مقرر کی گئی۔ یہ بھی جان لیجیے کہ یہ کون صاحب تھے جو یہ شاہانہ تنخواہیں وصول فرماتے رہے حالانکہ پراجیکٹ سے ان کا تعلق ہی نہیں تھا۔ عدالت کا کہنا ہے یہ حضرات ایڈیشنل چیف سیکرٹری اور وزیر اعلی صاحب کے پرنسپل سیکرٹری تھے۔کیا ہم یہ سوال اٹھانے کی گستاخی کر سکتے ہیں کہ ان افسران کو جو مال غنیمت عطا ہوا وہ کس کی آشیر باد سے عطا ہوا اور اس میں سے کس کس نے کتنا حصہ وصول فرمایا؟ نیز یہ کہ وزیر اعلی کی اپنی رپورٹ میں 7 ارب کی مبینہ کرپشن میں جن ’’ کچھ لوگوں‘‘ کا ذکر کیا گیا تھا کیا یہ دونوں افسران بھی ان ’’ کچھ لوگوں‘‘ میں شامل ہیں ؟  عدالتی فیصلے میں ایک اور پہلو بھی بے نقاب ہوا۔ کہا گیا کنسلٹنٹس کو بھی بھاری معاوضے دیے گئے ا ور ان کنسلٹنٹس نے حکومت کو گمراہ کیا۔سوال یہ ہے گمراہ کرنے والے ان کنسلٹنٹس کا انتخاب کس نے کیا تھا؟ اتفاق دیکھیے ، بی آر ٹی کے کنسلٹنٹس بھی غیر مقامی تھے اور انہیں ڈیڑھ ارب روپے عطا فرمائے گئے۔کے پی کے کی بیوروکریسی کے بعض واقفان حال کا دعوی ہے کہ یہ سب انہی کنسلٹنٹس کا کیا دھرا ہے ۔  کیا ہر کام اسی لیے تو الٹا نہیں ہو رہا کہ این جی اوز اور غیر ملکی اداروں کے اس ’’لیپ ٹاپ‘‘ گروہ سے فکری رہنمائی حاصل کی جاتی ہے جسے مقامی مسائل اور حقیقتوں کا کچھ علم نہیں ہوتا اور جس کی دانشوری مبلغ اتنی سی ہوتی ہے کہ وہ کسی اور ملک کا پراجیکٹ ’’ کاپی پیسٹ‘‘ کر کے وزیر اعظم کو ایک عدد اچھی بریفنگ شستہ انگریزی میں دے کر متاثر کرنے کی متاثر کن صلاحیت رکھتے ہیں؟  تحقیقات کب تک روکی جا سکیں گی؟ جب وزیر اعلی کی اپنی ٹیم نے رپورٹ دی کہ ’’ کچھ لوگوں ‘‘ نے 7ارب کی کرپشن کی ہے تو وزیر اعلی نے معاملے کو منطقی انجام تک پہنچانے کا فیصلہ کیا لیکن بھول گئے۔ نیب کو معاملہ سونپا گیا تو اپیل کر دی۔ اب عدالت نے ایف آئی سے رپورٹ مانگی ہے تو ایک بار پھر اپیل کا فیصلہ کیا گیا ہے ۔لیکن کب تک؟ ایک دن تو سب کچھ سامنے آئے گا۔ نیب نے تو اپنی ابتدائی رپورٹ تیار کر کے جمع بھی کروا دی ہے جسے ہائی کورٹ نے سیل کیا ہوا ہے کہ چلیں پراجیکٹ کے دوران اسے سامنے نہ لایا جائے تا کہ پراجیکٹ کہیں مزید تاخیر کا شکار نہ ہو جائے۔لیکن اس نے ایک دن تو سامنے آنا ہے۔ پھر پوچھا جائے گا جنہیں پنجاب نے بلیک لسٹ کیا ہوا تھا انہیں بی آر ٹی سے کیوں منسلک کیا گیا؟  جواب سوچ رکھیے صاحب۔سوال بہت سارے ہیں۔ https://roznama92news.com/%D8%A8%DB%8C-%D8%B1-%DB%8C-%D8%AC… .

##############################
https://web.facebook.com/asif.mahmood.1671/posts/2551777394944033
وکلا نے جو کچھ آج لاہور کے ہسپتال میں کیا ہے اس موضوع پر 2017 میں ایک تحریر لکھی تھی جو آج پھر یاد آ گئی۔  ۔۔۔۔۔۔۔۔۔۔۔۔۔۔۔۔۔۔۔۔۔۔ کسی بھی معاشرے میں اگرجتھے بندی کا رواج عام ہو جائے تو جان لینا چاہئے کہ انصاف کی فراہمی کا نظام تباہ ہو چکا ہے اور عام آدمی کا اس سے یقین اٹھ گیا ہے۔ اب لوگوں کے پاس صرف یہی رستہ باقی بچا ہے کہ وہ گروہ کی صورت میں اپنا تحفظ کریں۔ ایسے معاشرے میں قومی سطح کی عصبیت پروان نہیں چڑھ سکتی کیونکہ لوگ محدود گروہی عصبیتوں کی فصیلوں میں خود کو زیادہ محفوظ محسوس کرتے ہیں۔ پاکستان میں بھی یہی صورتحال ہے۔ انصاف کی عدم فراہمی کی وجہ سے گروہی عصبیتیں اس وسیع پیمانے پر پھیل چکی ہیں کہ پورا معاشرہ ایک طرح سے متحارب قبائل میں تقسیم نظر آتا ہے۔ ہر قبیلہ جائزوناجائز اور حق و ناحق کی تفریق بھول کر اپنے افراد کا ساتھ دے رہا ہے۔ چونکہ قومی سطح لوگوں کو جوڑنے والی عصبیت ناپید ہے اس لئے عام افراد سے لے کر دانشوروں تک، سب ملک کے وجود پر سوال اٹھاتے رہتے ہیں۔ اگر کوئی وکیل مشکل میں پڑ جائے تو اس کا قبیلہ ہتھیار سونت کر اس کے دفاع میں کھڑا ہو جائے گا۔ اسی طرح ڈاکٹرز کا قبیلہ اپنے افراد کے تحفظ کے لئے ہر رستہ اختیار کرے گا چاہے اس کے نتیجے میں لوگ مرتے رہیں۔ کلرکوں کا جتھہ جب چاہتا ہے قلم چھوڑ ہڑتال کے ذریعے حکومتی نظام کو جام کر دیتا ہے۔ حکمران جماعت اپنے کارکنوں کے لئے ہر قانون توڑ دیتی ہے تاکہ اس کا ووٹر اپنے تحفظ کے لئے اس کے ساتھ جڑا رہے۔ اپوزیشن کا کوئی اہم فرد کرپشن کے الزامات پر گرفتار ہو جائے تو پوری جماعت اسے بچانا اپنی اولین ترجیح بنا لیتی ہے۔ اسی طرح اگر موٹروے پولیس فوجیوں کا چالان کرنا چاہے تو وہ اپنی بٹالین بلا کر چالان کرنے والے افسر پر تشدد شروع کر دیتے ہیں۔ اوپر کی سطح سے لے کر نچلی سطح تک ہر جگہ گروہ بندی کے ذریعے اپنے لوگوں کا تحفظ کرنے کی ریت چل نکلی ہے۔ اس کی بنیادی وجہ یہی ہے کہ ہمارے معاشرے میں ایسا نظام موجود نہیں ہے جس کے متعلق عام آدمی کو یقین ہو کہ وہ اسے طاقتور کی دستبرد سے بچا سکے گا۔ جس دن ایسا نظام وجود میں آیا، یہ سارے گروہ ہتھیار ڈال کر اس کے سامنے سر تسلیم خم کرنا شروع کر دیں گے۔

##############################
https://web.facebook.com/asif.mahmood.1671/posts/2555343144587458
وکلاء ڈاکٹر تصادم ۔۔۔۔ ایک سماجی مطالعہ ترکش/ آصف محمود کیا قانون دانوں میں سے ڈیڑھ دو درجن بزرگ بھی ایسے نہ تھے جو کہہ اٹھتے وکلاء نے ظلم کیا ہے اور کیا ڈاکٹرز میں سے نصف درجن پروفیسرزبھی ایسے نہیں جونوجوان ڈاکٹرز کو سمجھاتے کہ اپنے اخلاقی وجود کو تھامو ، تم مسیحائی کے منصب سے گرتے جا رہے ہو؟ فریقین کو تو چھوڑیے سماج کا رد عمل دیکھ لیجیے ، غیض و غضب میں بھری آوازیں ، اتنی ہی نامعقول ، اتنی ہی غیر متوازن ، اتنی ہی ناشائستہ ۔ پورے طبقے کو گالی، سارے شعبے کو دشنام ۔ اس معاشرے کو ہوکیا گیا ہے؟ کیا اسے کسی شیطان نے چھو لیا ہے کہ گلی کوچوں میں ہی نہیں ہمارے وجود میں بھی وحشتیں ناچ رہی ہیں۔  ایک جانب بار کونسل صف آراء ہے اور دوسری طرف ڈاکٹرز ایسوسی ایشن صف بنائے کھڑی ہے۔ ہر گروہ کا اصرار ہے حق کا علم تو صرف اسی نے تھام رکھا ہے اور اب وہ دامن نچوڑ دے تو فرشتے وضو کریں ۔ آج صبح دم بوندیں برسیں تو مٹی کی سوندھی خوشبو محسوس کرنے کے فرحت افزاء لمحوں میں خیال آیا  کاش ہر دو گروہ سورۃ مائدہ کی پانچویں آیت کا مطالعہ کر لیں : ’’ اور کسی قوم کی دشمنی تمہیں اس بات پر آمادہ نہ کرے کہ تم نا انصافی کرو۔ا نصاف سے کام لو۔ یہی تقوی سے قریب تر ہے‘‘ ۔  حادثہ اور اس حادثے پر ہمارا اجتماعی رد عمل بتاتا ہے کہ بطور قوم ہم ایک ہیجان کا شکار ہیں ۔ نفرت ، عدم توازن ، تعصب اور متلون مزاجی ۔ عصبیت کے عنوان کے تحت یہاں دیوان لکھے جاتے ہیں ، سماجی مطالعہ کسی نے نہیں کیا ۔ یہ بھاری پتھر کوئی اٹھائے تو اسے معلوم ہو خرابی کہاں ہے۔  حادثہ یہ ہوا کہ ہمارے معاشرے میں تربیت کا کوئی ادارہ باقی نہیں رہا ۔ تربیت کے تین بنیادی ستون تھے ، گھر ، مسجد اور تعلیمی ادارہ۔گھر کی ترجیح اب اخلاقیات نہیں مالیات ہے۔مساجد کی شناخت اب اپنے اپنے مکتب فکر سے کی جاتی ہے ،،تعلیم کاروبار بن گئی اور استاد اس کاروبار کا ایک کردار۔تربیت کا بھاری پتھر اب کون اٹھائے۔ اخلاقی انحطاط میں کوئی کمی رہ گئی تھی تو وہ اہل سیاست اور اہل صحافت نے مل کر پوری کر دی ہے۔ سیاسی رہنمائوں کی گفتگو ہویا ٹاک شوز میں ان کا مناظرہ ، احساس زیاں کی تلخی کے سوا کچھ نہیں۔ مکالمے کا کلچر تباہ کر دیا گیا، عدم برداشت کو فروغ دیا گیا اور وہی معتبر ٹھہرا جس کی زباں سے کسی کا دامن محفوظ ہو نہ دستار۔جو اپنی اور دوسرے کی عزت کے بارے میں جتنا بے نیاز ہو گا ، اس کی مانگ اتنی ہی زیادہ ہو گی۔  پارلیمان کا احترام بہت ہے لیکن اس پارلیمان میں جو خطابات فرمائے جاتے ہیں کیا آپ کے خیال میں وہ توازن ، اعتدال اور شائستگی پر مبنی مکالمے کو فروغ دیتے ہیں؟خود وزیر اعظم کے خطابات اٹھا کر دیکھ لیجیے ،ان کی کابینہ کا انداز بیان دیکھ لیجیے ، حزب اختلاف کا لب و لہجہ دیکھ لیجیے ، اپنے اہل دانش کی گفتگو سن لیجیے ہر آدمی آتش فشاں بنا پھرتا ہے۔خطیب کا شعلہ بیاں ہونا یہاں آج بھی باعث عز و شرف سمجھا جاتا ہے۔ دھیمے لہجے میں کوئی بات ہی نہیں ۔ہر سو ایک ہیجان ہے۔ یہ ہیجان مختلف اوقات میں مختلف طبقات کے رویوں میں ظہور کرتا ہے اور ہم کمال سادگی سے حیرت کا اظہار کرنے لگ جاتے ہیں کہ یہ فلاں طبقے کو کیا ہو گیا ہے۔کسی طبقے کو کچھ نہیں ہوا، اس سماج نے پراڈکٹ ہی یہی تیار کیا ہے۔ پیشہ اب کوئی سا بھی ہو وہ تلاش روزگار کا ایک حوالہ ہے ، رویے سب کے ہی شدت اور ہیجان میں لپٹے ہیں۔حقیقت سے ہم فرار اختیار کر رہے ہیں اور حقیقت یہ ہے کہ ہم اچھے انسان پیدا کر ہی نہیں رہے۔  ہمیں اپنے نصاب تعلیم میں ’ سماجیات‘ کا ایک مضمون متعارف کرانا چاہیے۔یہ مضمون ہر شعبہ زندگی کا طالب علم پڑھے۔ اس میں بتایا جائے کہ سماجی رویے کیا ہوتے ہیں ، اختلاف رائے کے آداب کیا ہیں، تہذیب اور شائستگی کسے کہتے ہیں ، الجھائو سے کیسے بچا جاتا ہے، احترام باہمی اور حفظ مراتب کیا ہوتے ہیں۔آپ گلی محلے میں نکل کر دیکھ لیجیے ہمارا سماج بنیادی سماجی آداب کے باب میں بالکل بے نیاز ہے۔ان قدروں کے بارے میں حساسیت پیدا کرنے کی ضرورت ہے۔  ہمارا دوسرا مسئلہ یہاں قانون کی حکمرانی کا مسلمہ طور پر موجود نہ ہونا ہے۔اقوال زریں بھلے آپ ساری عمر سناتے رہیں حقیقت سے ہم سب آ گاہ ہیں کہ انصاف کا حصول اس ملک میں کتنا مشکل ہے۔ جب کسی سماج سے یقین اٹھ جائے کہ ریاست اس کے جملہ حقوق کا تحفظ کرے گی تو پھر خوف اور بے یقینی کا عالم پیدا ہوتا ہے۔ اس عالم میں جتھے بنتے ہیں اور دھڑے بندی فروغ پاتی ہے۔ یہ عمل چونکہ غیر یقینی کے ماحول میں بقاء کے لیے کیا جاتا ہے اس لیے انصاف ، قانون اور اخلاقیات پیچھے رہ جاتی ہیں اور وابستگی کے تقاضے ترجیح بن جاتے ہیں کیونکہ یہ دھڑا اورجتھہ ان لوگوں کے لیے شعوری طورپر ایک فصیل کا کام دیتا ہے اور وہ سمجھتے ہیں کہ کبھی کوئی مشکل وقت آیا تو قانون اور انصاف نے نہیں بلکہ اسی دھڑے اور جتھے نے ان کی داد رسی کرنی ہے۔یہاں سے پھر ایک کارٹل کا کلچر فروغ پاتا ہے۔اس کلچر میں وہی ہوتا ہے جو ہم دیکھ رہے ہیں۔پاکستان کے تمام ڈاکٹرز اس بات پر متفق ہیں کہ ڈاکٹرز حق پر ہیں اور پاکستان کی تمام بار ایسوسی ایشنز کو پورا یقین ہے وکلاء حق پر ہیں۔سب کو معلوم ہے اپنا گروہ ہی بقاء کی واحد ضمانت ہے ، باقی سب کہانیاں ہیں۔دھڑے اور گروہ بندی کے اس آزار کا ایک منطقی نتیجہ یہ نکلتا ہے کہ نجیب ، نفیس اور شائستہ لوگ دھیرے دھیرے سماج میں غیر اہم اور غیر متعلق ہوتے چلے جاتے ہیں اور معاملات زندگی ان طفلانِ خود معاملہ کے ہاتھ میں آ جاتے ہیں جن کی واحد خوبی یہ ہوتی کہ وہ دھڑے اور گروہ بندی کے تقاضے اور مفادات کو خوب سمجھتے ہیں اور ان کا دفاع کرتے ہیں۔  ہم زوال مسلسل سے دوچار ہیں اور اس زوال نے ہر شعبے کو لپیٹ میں لے رکھا ہے۔قانون کو اپنا راستہ لازمی طور پر اختیار کرنا چاہیے لیکن یاد رکھیے یہ مسئلہ محض قانون کے نفاذ کا نہیں ، یہ ایک سنگین سماجی بحران ہے۔آج اس نے ایک شکل میں ظہور کیا ہے کل یہ کسی اور روپ میں سامنے آئے گا۔ یہ فیصلہ اب ہمیں کرنا ہے کہ ہم المیے کی روح کو مخاطب بنا کر سماج کی تہذیب کرنا چاہتے ہیں یا کسی ایک طبقے کے خلاف اپنا زہر نکال کراپنے حصے کی وحشتوں کا زہر سر بازار رکھ کر ماحول کو مزید تلخ کرنا چاہتے ہیں۔

##############################
https://web.facebook.com/asif.mahmood.1671/posts/2557605681027871
طفیل الرحمن ہاشمی ۔۔۔ کوئی تو روئے لپٹ کر جوان لاشوں سے ترکش/ آصف محمود رات مری میں برف اترتی رہی ، صبح سفیدی اوڑھے وادی کے سحر میں کھویا تھا کہ خبر ملی بین الاقوامی اسلامی یونیورسٹی میں ایک طالب علم کا قتل ہو گیا ہے۔ برفزار کا رنگ گویا سرخ ہو گیا اور دل لہو سے بھر گیا ۔ سید طفیل الرحمن ہاشمی ، کیا خوبصورت نوجوان تھا ۔ میں زندگی سے بھر پور اس جوان رعنا کی ہنستی مسکراتی تصویر کو دیکھتا ہی رہ گیا ۔ دور کہیں برفزاروں میں اس کی ماں کی آنکھوں میں کتنے ہی سپنے ہوں گے اور باپ کے کتنے ہی ارمان ہوں گے جو اس خوبصورت وجود کے ساتھ دفن ہو جائیں گے ۔ برف اب رک چکی تھی ، گاہے ہوا چلتی اور درختوں سے لپٹے گالے اڑ نے لگتے ۔ برف زاروں سے پرانا تعلق ہے لیکن برفزاروں میں ایسی اداسی کبھی نہ تھی ۔ خالد احمد یاد آ گئے:  کوئی تو روئے لپٹ کر جوان لاشوں سے  اسی لیے تو و ہ بچوں کو مائیں  دیتا  ہے  یہ لاشہ اسلامی یونیورسٹی سے اٹھا تھا ۔ اس جامعہ کے درودیوار سے وہی محبت ہے جو کسی کو اپنے گھر سے ہوتی ہے۔ آج بھی کبھی کبھی بلاوجہ کویت ہاسٹل کشمیری ہٹ پر چلا جاتاہوں ، چائے پیتا ہوں اور وہاں بکھری اپنی یادوں کو سمیٹتا رہتا ہوں ۔ ان درو دیوار سے برسوں کی وابستگی کا ادنی سا تقا ضا تھا کہ اب اس گھر سے اٹھائے لاشے کو کندھا دیا جائے اور جنازے میں شریک ہو کر اللہ کے حضور دست دعا دراز کیا جائے۔ برادرم سیف اللہ گوندل کا فون آیا اور انہوں نے بتایا کہ جنازہ تو پڑھایا جا چکا ۔ ماں نے نازوں سے پال کر ایک زندہ وجود تعلیم حاصل کرنے اتنا دور بھیجا تھا ، طلباء سیاست کے خون آشام درندے نے اسے تابوت میں ڈال کر ماں کو بھیج دیا۔  یہ اسلامی جمعیت طلبہ کے نوجوان کا لاشہ نہیں ، یہ ا س سماج کا لاشہ ہے، یہ ہمارا اور آپ کا لاشہ ہے۔ کتنا خوبصورت نوجوان تھا اور کس بے رحمی سے قتل کر دیا گیا۔ یہ نوجوان پاکستان کا مستقبل تھا ۔ سوال اب بڑا سادہ سا ہے : کیا ہم یہ عہد کر سکتے ہیں کہ آئندہ کسی ماں کو اس کا بیٹا تابوت میں ڈال کر نہیں بھیجا جائے گا ؟ ہم کب تک اپنے تعلیمی اداروں کو اکھاڑہ بنائے رکھیں گے؟ اہل سیاست کی ہوس کب تک طلباء کے مستقبل سے اور ان کے ماں باپ کے ارمانوں سے کھیلتی رہے گی؟  اسلامی جمعیت طلبہ کے بہت سے لوگوں سے میرا محبت کا تعلق ہے۔ میں سوچتا ہوں اٹھتی جوانیوں میں ان جیسا کوئی ہو سکتا ہے؟ یہ عمر کے اس حصے میں درس قرآن کی مبارک محفلیں سجاتے ہیں جب دوسرے صرف قہقہے لگانے کو ہی مقصد حیات سمجھتے ہیں ۔ یہ تعلیم بھی حاصل کرتے ہیں اور مقصدیت سے بھی دور نہیں ہوتے ، یہ رمضان میں اپنے اہتمام میں قوس قزح جیسے رنگ بھر دیتے ہیں ، یہ نمازیں قائم کرتے اور ان کی تلقین کرتے ہیں ، یہی لسانیت اور قومیت کے تعصبات سے بلند ہیں ، خوش گفتار اور با کردار ہیں ۔ یہ واحد طلباء تنظیم ہے جس کے شہیدوں کا لہو پاکستان کے لیے بہا اور اتنا بہا کہ آج بھی ،مشرقی پاکستان سے اس کی مہک آتی ہے ایسی شاندار روایات اور ایسے نجیب نوجوان ۔ لیکن المیہ یہ ہوا کہ کیمپس کی سیاست کی نذر ہو گئے۔  آپ ان کا صبر دیکھیے ، ایک جوان رعنا کا لاشہ اٹھا کر بھی انہوں نے توڑ پھوڑ نہیں کی۔ نہ مادر علمی میں نہ ہسپتال میں ۔ قاتلوں میں سے ، شنید ہے ، کچھ پکڑے گئے لیکن انہیں پولیس کے حوالے کیا گیا ۔ اب وہ قانون سے انصاف کے طالب ہیں اور یہ ان کا حق ہے۔ ضبط کا یہ مظاہرہ کیا کوئی معمولی مظاہرہ ہے ، ہر گز نہیں ۔ یہ خیر کی ایک معمولی قوت کا اظہار ہے لیکن افسوس خیر کی اتنی غیر معمولی قوت طلباء سیاست میں گروہ بندی کے آزار کا شکار ہو جاتی ہے۔  کیا ہم اب بھی یہ سوچنے کو تیار نہیں کہ طلباء سیاست نے ہمیں کیا دیا ؟ ہم کتنے لاشے اٹھائیں گے؟ ہم کب تک اپنے تعلیمی اداروں کو میدان جنگ بنائے رکھیں گے؟ ابھی کل ہی خواجہ سعد رفیق نے طلباء سیاست پر اپنا درد دل قوم کے سامنے رکھا اور کہا کہ اگر کیمپس میں یونین کلچر لانا ہے تو آئیے تمام سیاسی جماعتیں مل کر حلف دیں کہ ہم طلباء سیاست میں مداخلت نہیں کریں گے اور وہاں اپنے اپنے جتھے منظم نہیں کریں گے۔ کیا کوئی جماعت ہے جو یہ حلف نامہ دے سکے؟ جنہیں مفت کے رضاکار مل رہے ہوں وہ ایسا حلف نامہ کیوں دیں گے؟ اب تو تحریک انصاف کو بھی سمجھ آ گئی ہے کہ اپنا طلباء ونگ قائم کرنے کے کیا فوائد ہو سکتے ہیں چنانچہ اب ایک عدد انصاف سٹوڈنٹس فیڈریشن بھی میدان عمل میں ہے۔  اسلامی یونیورسٹی میں یہ حادثہ کیسے ہوا ؟ اس پر اہم ذمہ داران سے بات ہوئی ہے۔تصادم کے ماحول میں کوئی سچ نہیں سننا چاہتا لیکن سچ تو سچ ہوتا ہے۔ بس اتنا جان لیجیے کہ حادثہ اچانک نہیں ہوتا ۔ بہت کچھ سلگ رہا ہوتا ہے ۔ ایک وقت آتا ہے وہ آتش فشاں بن جاتا ہے ۔ اپنی تمام تر خوبیوں کے باوجود جمعیت نے یہ ذمہ داری اپنے سر لی ہوئی ہے کہ اسے کیمپس کو صراط مستقیم پر رکھنا ہے۔ اس کوشش میں کبھی پلڑا بھاری ہو جاتا ہے اور کبھی جواب میں کوئی جتھہ منظم ہو کر یہ بتانے کی کوشش کرتا ہے کہ ہمارا کلچرل شو نہیں ہو سکتا تو تمہارا پروگرام کیسے ہو سکتا ہے ۔ اس میں قاتل اور مقتول اور ظالم اور مظلوم کی صرف ترتیب بدلتی ہے۔ کھیل سب ہی کھیلتے ہیں ۔  انتظامیہ کے نصف درجن سے زیادہ اہم افراد سے بات ہوئی اور میرے لیے یہ باعث حیرت ہے کہ سب نے ریکٹر جناب معصوم یاسین زئی پر انگلی اٹھائی کہ انہوں نے میرٹ کو پامال کرتے ہوئے یہاں کچھ لوگوں کو داخلے دلوائے ۔ گویا انتظامیہ نے ایک منصوبے کے تحت یونیورسٹی کو اکھاڑہ بنایا ۔ مجھے یہ بھی بتایا گیا کہ شعبہ قانون میں ایک پورا سمسٹر ایسے طلباء کے لیے شروع کرایا گیا جو میرٹ پر پورا نہیں اترتے تھے۔ معلوم نہیں اس الزام میں کتنی صداقت ہے لیکن یونیورسٹی انتظامیہ کو اس نکتے کی وضات ضرور کرنی چاہیے ۔ یہ بات اگر سچ ہے تو یہ مجرمانہ غفلت ہی نہیں یہ جرم بھی ہے۔  ہمیں بطور قوم سوچنا ہے کہ ہم نے اپنے تعلیمی اداروں کو اکھاڑہ بنانا ہے یا علم و تحقیق کا مرکز۔ اگر ہم نے انہیں علم و تحقیق کے مراکز میں بدلنا ہے تو یہاں کسی طلباء تنظیم کی کوئی ضرورت ہے نہ کسی یونین کی ۔ ہمیں تعلیمی اداروں میں کسی سبز انقلاب کی ضرورت ہے نہ کسی لال انقلاب کی اور نہ ہی کسی لسانی تعصب کی آلودگی کی ۔  طلباء سیاست طلباء کی ضرورت نہیں ہے ، یہ ہمارے سیاست دانوں کی واردات ہے جو صرف ان اداروں میں کی جاتی ہے جہاں غریب اور متوسط طبقے کے بچے پڑھتے ہیں ۔ جنہیں مائیں زیور بیچ کر تعلیم کے لیے بھیجتی ہیں اور عین جوانی میں انہیں تابوت میں ڈال کر مائوں کو بھیج دیا جاتا ہے۔ ...... 

##############################
https://web.facebook.com/asif.mahmood.1671/posts/2555734597881646
واہ سر

##############################
https://web.facebook.com/asif.mahmood.1671/posts/2560202230768216
ہم بہت تیزی سے سیکولرازم کی دلدل میں اترتے جا رہے ہیں اور اس کی بنیادی ذمہ داری اہل مذہب پر عائد ہوتی ہے. جس ملک کا ریاستی مذہب اسلام ہے وہ ملک کبھی سیکولر ہو گیا تو مذہبی طبقے کا شمار اس جدوجہد کے اولین نقوش میں ہو گا. اہل مذہب کا رویہ یہی رہا تو ان کے شمار سیکولر ازم کے ہراول دستے میں ہو گا.

##############################
https://web.facebook.com/asif.mahmood.1671/posts/2560921127362993
“آپ جتنی بڑی گاڑی ڈرائیو کر رہے ہوں،. سڑک پر لوگوں کا آپ کے ساتھ رویہ اتنا ہی مودبانہ اور شائستہ ہوتا ہے. یہ میں تجربے کی بنیاد پر کہہ رہا ہوں. کیا اسے قوم کا احساس کمتر....

##############################
https://web.facebook.com/asif.mahmood.1671/posts/2563193570469082
سادہ اکثریت یا دو تہائی؟ آصف محمود دوست پوچھ رہے ہیں کہ سپریم کورٹ کے تازہ فیصلہ کی روشنی میں جو قانون سازی ہونی ہونی ہے اس کے لیے حکومت کو سادہ اکثریت چاہیے یا دو تہائی؟ یہی وہ سوال تھا جس کے جواب کے لیے تفصیلی فیصلے کا انتظار تھا. سپریم کورٹ کے فیصلے نے یہ ابہام دور کر دیا ہے. سپریم کورٹ کے فیصلے میں جو الفاظ استعمال کیے گئے ہیں انہیں دیکھ لیجیے. وہاں لکھا ہے Through an act of Parliament and to clarify the scope of article 243 of the constitution in this regard. گویا آرٹیکل  243 میں ترمیم یا اضافے کی ضرورت نہیں بلکہ آرمی ایکٹ میں ضروری چیزیں شامل کرنے کی ہدایت کی گئی ہے تا کہ ابہام دور ہو جائے اور آرٹیکل 243  کو سکوپ واضح ہو جائے. آرٹیکل 243. میں ایک اصولی بات طے کی گئی ہے کہ کہ افواج پاکستان کا کنٹرول وفاقی حکومت کے پاس ہو گا اور صدر کے پاس افواج کو رکھنے افواج میں کمیشن دینے اور آرمی چیف مقرر کرنے وغیرہ کا اختیار ہو گا. یہ اختیار آرمی ایکٹ کے ذریعے انجام پاتا ہے. تو اسی آرمی ایکٹ میں ضروری قانون سازی کا حکم دیا گیا ہے جو سادہ اکثریت سے ہو گا.

##############################
https://web.facebook.com/asif.mahmood.1671/posts/2563141223807650
سپریم کورٹ نے اپنے فیصلے کے پیراگراف 49  میں لکھا ہے کہ اس فیصلے کو نظریہ ضرورت نہ سمجھا جائے. یہ جوڈیشل ریسٹرینٹ ہے. سپریم کورٹ نے وضاحت فرمائی ہے کہ نظریہ ضرورت کسی قانون کے خلاف جانے کو کہتے ہیں جب کہ اس معاملے میں قانون موجود ہی نہیں تھا.

##############################
https://web.facebook.com/asif.mahmood.1671/posts/2564945463627226
تلک الایام نداولھا بین الناس

##############################
https://web.facebook.com/asif.mahmood.1671/posts/2564889826966123
ملائشیا کوالالمپور کانفرنس میں شرکت سے معذرت کر کے عمران خان نے ترکی اور ملائیشیا کو یہ پیغام دیا ہے کہ جب کشمیر پر ہم خود مجرمانہ خاموشی اختیار کیے بیٹھے ہیں تو آپ بھی برادر اسلامی ملک کی طرح مودی کو بلاتے اسے اعزازعطا کرتے اور بھارت میں اربوں ڈالر کی سرمایہ کاری کرتے. آپ کو کتے نے کاٹا تھا کہ کشمیر پر بھارت کی مذمت میں بیان جاری کرتے رہے. اب میں برادر اسلامی ملک کی سنوں یا آپ کی؟ جاو میں نہیں آتا تمہاری کانفرنس میں.

##############################
https://web.facebook.com/asif.mahmood.1671/posts/2565497173572055
پرویز مشرف کیس پر چند روز قبل میں نے ایک کالم لکھا تھا. اس کا عنوان تھا " کیا پرویز مشرف کو سزا ہو جائے گی؟" اس کالم میں جو سوالات اٹھائے گئے شاید آگے چل کر  ساری بحث انہی کے گرد گھومے.یہ کالم ایک بار پھر پیش خدمت ہے. ..................... کیا پرویز مشرف کو سزا ہو جائے گی؟  ترکش /آصف محمود  اٹھائیس نومبر کو مشرف کیس کا فیصلہ سنایا جا رہا ہے۔ سوال یہ ہے، کیا پر ویزمشرف کو اس مقدمے میں سزا ہو جائے گی ؟ اس سوال کا جواب تلاش کرنے کے لیے ہمیں اس مقدمے کے بنیادی حقائق کو اچھی طرح سمجھ لینا چاہیے ۔ ہمارے ہاں اس مقدمے پر جتنی بھی بحث ہوئی ، آرٹیکل 6 کے تناظر میں ہوئی ۔ حقیقت مگر یہ ہے کہ اس مقدمے کو اس وقت تک سمجھا ہی نہیں جا سکتا جب تک آئین پاکستان کے آرٹیکل 12 کو نہ سمجھ لیا جائے۔  اس مقدمے میں جتنی اہمیت آرٹیکل 6 کی ہے، اتنی ہی اہمیت آرٹیکل 12 کی ذیلی دفعہ 2 کی ہے ۔ اس میں تین اصول طے کر دیے گئے اور کسی بھی آئین شکن کے خلاف آرٹیکل 6 کا اطلاق انہی اصولوں کی روشنی میں ہو گا۔  پہلا اصول یہ ہے کہ آرٹیکل 6 کی خلاف ورزی کا مقدمہ 23مارچ 1956 ء سے چلایا جائے گا ۔  دوسرا اصول یہ ہے کہ اگر غیر آئینی اقدام کی پارلیمان نے توثیق بھی کر دی ہو تب بھی آئین شکنی کا جرم ختم تصور نہیں ہو گا اور پارلیمان کی توثیق کی باوجود وہ جرم رہے گا اور اس کے خلاف کارروائی کی جائے گی۔  تیسرا اصول ان دونوں سے زیادہ دلچسپ ہے۔ قانون کی دنیا میں قاعدہ یہ ہے کہ جب ایک قانون بنتا ہے تو اس کا اطلاق اس دن سے ہوتا ہے۔ یعنی ایک قانون اگر آج چوبیس نومبر کو بنا ہے تو اس کا نفاذ بھی آج ہی کے دن سے ہو گا ۔ لیکن آرٹیکل 12 میں ایک استثناء  ہے اور کہا گیا ہے آرٹیکل 6 میں جب بھی اور جو بھی ترمیم ہو گی اس کا اطلاق 23 مارچ 1956 سے ہو گا۔ یعنی آپ آرٹیکل 6 میں بے شک 2019 میں کوئی ترمیم کر دیں ، وہ 23 مارچ 1956 سے نافذ العمل تصور ہو گی۔  ان اصولوں کی روشنی میں اب آئیے پرویز مشرف کیس کا جائزہ لیتے ہیں ۔ پر ویز مشرف نے اقتدار پر قبضہ 12 اکتوبر کو کیا تھا لیکن نواز شریف نے ان کے خلاف جو مقدمہ قائم کیا وہ 12 اکتوبر کی بجائے تین نومبر کی ایمر جنسی پر قائم کیا ۔ سوال یہ ہے کہ نواز حکومت نے 12 اکتوبر کے اقدام کی بنیاد پر یہ مقدمہ کیوں نہیں کیا؟  مسلم لیگ ن اس سوال کا ایک جواب یہ دے سکتی ہے کہ چونکہ پرویز مشرف کے 12 اکتوبر کے اقدام کی پارلیمان نے توثیق کر دی تھی اس لیے اس کارروائی پر مقدمہ قائم نہیں کیا جا سکتا ۔ آئین پاکستان اس عذر کو قبول نہیں کرتا۔ پارلیمان کسی بھی غیر آئینی اقدام کی توثیق آرٹیکل 270 کے تحت کرتی ہے۔یہ آرٹیکل بتا رہا ہے کہ یہ توثیق عارضی ہو گی تا کہ نظام ریاست چلتا رہے۔اس توثیق سے جرم ختم نہیں ہو گا۔  اس بات کو ایک اور انداز سے بھی سمجھ لیجیے۔ آصف زرداری کے دور میں آرٹیکل 6 میں ایک ترمیم کی گئی اور قرار دیا گیا کہ آئین شکنی کے کسی اقدام کی نہ سپریم کورٹ توثیق کرے گی نہ ہائی کورٹ ۔ آرٹیکل کے الفاظ ہیں :  An act of high treason mentioned in clause (1) or clause (2) shall not be validated by any court including the Supreme Court and a High Court.  اب بظاہر یہ لگ رہا ہے کہ اس کا تعلق مستقبل سے ہے ۔ یہی سمجھا جاتا ہے کہ چونکہ Shall not be validated کے الفاظ استعمال کیے گئے اس لیے اگر آئندہ کسی عدالت نے آئین شکنی کی توثیق کی تو اس صورت حال میں آرٹیکل 6 کا اطلاق ہو گا۔ لیکن ایسا نہیں ہے۔ ہم اوپر پڑھ چکے ہیں کہ آرٹیکل 12میں واضح طور پر لکھا ہوا کہ آرٹیکل 6 کے اندر جب بھی اور جو بھی ترمیم ہو گی اس ترمیم کا اطلاق 23 مارچ 1956 ء سے ہو گا۔ چنانچہ اب قانونی پوزیشن یہ ہے کہ اس ترمیم کا اطلاق مستقبل کی کسی امکانی توثیق پر نہیں ہو گا بلکہ ماضی پر بھی ہو گا۔  دلچسپ بات یہ ہے کہ زرداری نواز فارمولے کے تحت کی گئی اس ترمیم میں عدالت پر تو آرٹیکل 6 کا اطلاق کر دیا گیا لیکن پارلیمان نے جو ’’ توثیقیں ‘‘ فرمائی تھیں ان کا ذکر نہیں کیا ۔ یہ سوال اپنی جگہ موجود ہے کہ کہیں یہ ترمیم این آر او کے احسان کے بدلے میں تو نہیں کی گئی تھی کہ آرٹیکل چھ کے اطلاق کو اتنا پیچیدہ بنا دو کہ خود عدالتیں اس کی گرفت میں آ جائیں۔  ایک اور معاملہ بھی توجہ طلب ہے۔ پرویز مشرف کے خلاف تین نومبر کی جس ایمر جنسی کی بنیاد پر مقدمہ قائم کیا گیا کیا ہمیں معلوم ہے وہ ایمر جنسی انہوں نے بطور صدر پاکستان لگائی تھی یا بطور آرمی چیف ؟ اگر چہ اس وقت ان کے پاس دونوں عہدے موجود تھے لیکن سپریم کمانڈر اور ریاست کے سربراہ یعنی صدر پاکستان کی بجائے انہوں نے یہ ایمر جنسی بطور آرمی چیف لگائی تھی ۔ کبھی ہم نے غور کیا اس کی کیا وجہ ہے؟  اس کی جو وجہ میں سمجھا ہوں یہ تھی کہ سپریم کورٹ نے ظفر علی شاہ کیس میں انہیں بطور آرمی چیف آئین میں ترمیم کا اختیار دیا تھا  اسی لیے بادی النظر میں انہوں نے یہی اختیار استعمال کیا ۔ یہ اختیار چونکہ صدر کو نہیں تھا اس لیے ایمر جنسی بھی بطور صدر پاکستان نہیں لگائی گئی ۔ یاد رہے کہ سپریم کورٹ نے انہیں اقتدار پر رہنے کا حق تو تین سال کے لیے دیا تھا لیکن آئین میں ترمیم کے حق کی جہاں اجازت دی گئی تھی وہاں مدت کا تعین نہیں تھا ۔  یہاں ذرا رک کر آرٹیکل 6 میں ہونے والی ترمیم کو ایک مرتبہ پڑھ لیجیے۔ اس ترمیم کے بعد معاملے کی جو قانونی پوزیشن بنتی ہے وہ اس کو ذرا سمجھنے کی کوشش کیجیے۔ وقت بتائے گا کہ عدالت چند دنوں بعد اس مقدمے میں کیا فیصلہ دیتی ہے لیکن اس مقدمے کے جو حقائق ہیں وہ کافی پیچیدہ ہیں۔ا ب اس بات کا جواب نواز شریف صاحب ہی دے سکتے ہیں کہ 12 اکتوبر کی بجائے تین نومبر کے نسبتا کم تر اقدام کو مقدمے کی بنیاد بنانے کی وجہ کیا تھی؟ ....

##############################
https://web.facebook.com/asif.mahmood.1671/posts/2565322530256186
عجمی امت مسلمہ کے ذمی نہیں ہیں برابر کے مسلمان ہیں۔

##############################
https://web.facebook.com/asif.mahmood.1671/posts/2568961313225641
پرویز مشرف کیس ۔۔۔ حکومت سادہ بہت ہے یا چالاک بہت؟ ترکش /  آصف محمود  پرویز مشرف کیس کا فیصلہ آ چکا ہے اور میرے جیسا طالب علم بیٹھا سوچ رہا ہے کہ وفاقی حکومت کہاں کھڑی ہے؟ اس کے معاملات طفلان ِ خود معاملہ کے ہاتھ آ گئے ہیں یا اس کے گر گ باراں دیدہ کمال چالاکی سے وکٹ کے دونوں جانب کھیل رہے ہیں؟حکومت نا اہل بہت ہے یا ہشیار بہت؟  پاکستان کی تاریخ میں اتنی کنفیوزڈ حکومت شاید ہی کبھی آئی ہو جسے خود معلوم نہ ہو اس کی سمت کیا ہے اور اس نے کرنا کیا ہے ۔ ہائی ٹریزن ایکٹ 1973ء کے مطابق آرٹیکل چھ کے تحت مقدمہ قائم کرنے کا اختیار صرف وفاقی حکومت کو حاصل ہے۔ گویا وہی اس میں مدعی بن سکتی ہے۔ کوئی فرد ، کوئی ادارہ اور حتی کہ کوئی صوبہ بھی کسی کے خلاف آرٹیکل چھ کا مقدمہ درج نہیں کروا سکتا ۔ اس مقدمے میں سو موٹو بھی نہیں لیا جا سکتا کیونکہ وہ ہائی ٹریزن ایکٹ سے متصادم ہو گا ۔  اب اگر وفاقی حکومت ہی اس مقدمے کا واحد مدعی ہے تو اس کے پاس کسی بھی مرحلے پر مقدمے کو واپس لینے کا اختیار بھی ہے۔ اس کو یہ حق بھی حاصل ہے کہ مقدمہ واپس لے کر طاق نسیاں پر رکھ کر بھول جائے اور وہ اس امر کی مجاز بھی ہے کہ از سر نو ایک نیا مقدمہ قائم کرے جس میں شریک جرم تمام حضرات کو بھی شامل کرے۔  اس مقدمے کے مدعی نوازشریف نہیں تھے وفاقی حکومت تھی ۔ ن لیگ کی حکومت ختم ہوئی تو عمران خان کی حکومت قائم ہو گئی ۔ تحریک انصاف کو اقتدار میں آئے ڈیڑھ سال ہو چکے ہیں ۔ اس عرصے میں انہیں فیصلہ کر لینا چاہیے تھا وہ اس مقدمے کو چلانا چاہتے ہیں یا نہیں ۔ نہیں چلانا تھا تو عدالت کو جا کر صاف کہہ دیتے کہ ہم اس مقدمے میں دلچسپی نہیں رکھتے اسے خارج کر دیا جائے ۔ مدعی مقدمہ ہی جب مقدمہ واپس لینے کی درخواست کرتا تو یہ مقدمہ نہیں چل سکتا تھا۔نہ اس میں سو موٹو ہو سکتا تھا نہ اسے مفاد عامہ کی ذیل میں دیکھا جا سکتا تھا کیونکہ ہائی ٹریزن ایکٹ نے بڑے واضح طور پر اس مقدے کا مدعی صرف وفاقی حکومت کو بنایا ہے۔ وفاقی حکومت خاموش تماشائی بنی رہی اور جب فیصلے کی تاریخ کا اعلان ہو گیا تب وہ بھاگی کہ نہیں نہیں جناب فیصلہ روکیے ،ہم کچھ نئے لوگوں کو بھی اس میں شامل کرنا چاہتے ہیں ۔ جن نئے لوگوں کو وہ اس میں شامل کرنا چاہتی تھی ان کے بارے میں کابینہ سے کوئی فیصلہ نہیں لیا گیا حالانکہ وفاقی حکومت کا مطلب اب صرف وزیر اعظم نہیں رہا ۔ سپریم کورٹ فیصلہ دے چکی ہے کہ وفاقی حکومت سے مراد کابینہ ہے اور حکومت کا فیصلہ صرف اسے کہا جائے گا جس کی کابینہ نے منظوری دی ہے۔ آپ اس معاملے میں حکومت کی غیر سنجیدگی دیکھیے کہ آخری روز جب اس کی جانب سے شوکت عزیز ، عبد الحمید ڈوگر اور زاہد حامد کو شریک ملزم بنانے کی درخواست کی تو یہ درخواست وفاقی کابینہ سے منظوری لیے بغیر ہی دائر کر دی ۔ تو کیا حکومت کے عالی دماغوں کو معلوم نہ تھا کہ وفاقی کابینہ سے منظوری لیے بغیر ایسی کوئی درخواست اس مقدمے میں عدالت کے سامنے پیش ہی نہیں کی جا سکتی؟  حکومت کو اعتراض تھا تو مقدمہ واپس لے لیتی ۔ کم از کم اس بابت کوئی درخواست تو دی ہوتی۔ لیکن اس نے اس نکتے پر کابینہ کا ایک اجلاس تک منعقد نہیں کیا کہ نواز شریف دور میں قائم کردہ اس مقدمے میں کچھ کمی بیشی رہ گئی تھی اس لیے ہم اسے دور کریں گے یا مقدمہ واپس لیں گے۔ ڈیڑھ سال مکمل خاموشی رہی اور آخری روز ایک ایسی درخواست دائر کر کے کارروائی ڈالی گئی جو قانون کی نظر میں کوئی حیثیت نہیں رکھتی کیونکہ کابینہ کی منظوری حاصل کیے بغیر استغاثہ ایسی کوئی درخواست دائر ہی نہیں کر سکتا۔  وزرائے کرام باجماعت اقوال زریں سنا سنا کر اپنے تئیں یہ تاثر دینے کی کوشش کر رہے ہیں کہ گویا وہ اس فیصلے پر بہت پریشان ہیں ۔ ان اقوال زریں کا تعلق قانونی پیچیدگیوں سے ہے۔ مثلا وقت گزر جانے کے بعد کیا 342 کے بیان پر اصرار کیا جا سکتا ہے اور بار بار طلب کرنے کے باوجود کوئی شخص پیش نہ ہو رہا ہو تو کیا اس کے خلاف مقدمہ یونہی پڑا رہے گا یا عدالت اس کی غیر حاضری میں فیصلہ سنائے گی۔چھ سال یہ مقدمہ چلا۔ اب آخری دن جب فیصلہ ہونا ہو حکومت ایک کمزور استدلال کے ساتھ سامنے آ جائے اور ڈھنگ کی درخواست بھی دائر نہ کر سکے تو اس صورت میں عدالت کو کیا کرنا چاہیے۔ یہ سارے معاملات اپیل میں زیر بحث آ جائیں گے کیونکہ عدالتی فیصلے پر کوئی فریق مطمئن نہ ہو تو دادرسی کا موزوں ترین طریقہ یہی ہوتا ہے کہ قانونی راستہ اختیار کرتے ہوئے اپیل کی جائے۔  آرٹیکل چھ میں ہونے والی ترمیم اور اس ترمیم کا 1956ء سے اطلاق بھی اہم معاملہ ہے جو بہت سارے ججوں کو بھی کٹہرے میں کھڑا کر سکتا ہے لیکن ان سب معاملات کا تعلق اب اپیل سے ہے اور یہ قانونی سوالات ہیں جنہیں عدالت دیکھ لے گی ۔ سیاسی سوال یہ ہے کہ حکومت کہاں کھڑی ہے؟ کیا اس کا کام صرف شور مچانا اور الجھنیں پیدا کرکے کارروائی ڈالناہے؟  دل چسپ بات یہ ہے حکومت نے یہی رویہ آرمی چیف کی ایکسٹینشن کے مقدمے میں بھی اختیار کیا ۔پہلے تو ڈھنگ کا ایک نوٹیفیکیشن جاری نہ کیا جا سکا ۔ جس طرح یہ نوٹیفیکیشن جاری ہوا وہ حکومت کی اہلیت پر بہت بڑا سوال ہے۔ اور جب معاملات سپریم کورٹ تک پہنچ گئے تو حکومتی ٹیم سے اتنا بھی نہ ہو سکا کہ عدالت کے حق سماعت پر ہی سوال اٹھا دیتی ۔ ادھر ادھر کی باتیں کر کے کارروائی ڈالی جاتی رہی اور یہاں تک کہہ دیا کہ ریٹائرڈ جرنیل بھی آرمی چیف بن سکتا ہے۔ ہر وہ کام کیا جس سے بات مزید الجھے لیکن کرنے کا کام نہیں کیا۔ چنانچہ آپ فیصلہ پڑھ لیجیے اور خود دیکھ لیجیے کہ اس کے پیراگراف نمبر 8 میں عدالت نے کیا لکھا ؟  عدالت نے لکھا کہ اٹارنی جنرل صاحب نے عدالت کے حق سماعت پر کوئی اعتراض نہیں اٹھایا۔ یہاں عدالت نے jurisdiction کا لفظ استعمال نہیں بلکہ Assumption of jurisdiction کے الفاظ استعمال کرتے ہوئے کہا کہ اٹارنی جنرل نے Assumption of jurisdiction پر کوئی اعتراض نہیں اٹھایا۔ حکومت کے وزراء پر تو باہر بڑے دلگرفتہ پائے گئے کہ یہ کیا ہو گیا اور کیوں ہو گیا اور کیسے ہو گیا ۔ وفاقی وزراء نے اس پر بڑے دلگیر قسم کے ٹویٹ کیے کہ عدالت کو یہ ایکشن نہیں لینا چاہیے تھا۔لیکن عدالت میں نہ صرف حق سماعت پر اعتراض نہیں کیا گیا بلکہ فیصلے کے پیراگراف 8 میں عدالت نے لکھا کہ الٹا اٹارنی جنرل نے عدالت سے التجا کی کہ اس اہم معاملے میں اب عدالت ہی وفاق کی کچھ رہنمائی فرمائے۔ خود التجا کر کے رہنمائی لینے کے بعد دہائی دی جانے لگی کہ عدالت نے یہ کیا کرد یا ۔  ان حالات میں بہت سارے دیگر سوالات کے ساتھ ساتھ ایک سوال یہ بھی پیدا ہو رہا ہے کہ حکومت سادہ اور معصوم بہت ہے یا چالاک اور ہشیاربہت ؟ ....

##############################
https://web.facebook.com/asif.mahmood.1671/posts/2571763252945447
شدید زلزلہ. اللہ سب کو سلامت رکھے

##############################
https://web.facebook.com/asif.mahmood.1671/posts/2573271932794579
آئین شکنی ۔۔۔ ایک سماجی مطالعہ ترکش / آصف محمود تفصیلی فیصلہ اور اس پر رد عمل ، اکبر آباد کے میر صاحب یاد آ گئے:  لکھتے ر قعہ، لکھے گئے دفتر  شوق نے بات کیا بڑھائی ہے  اصولی بحث اب پس منظر میں جا چکی ہے اور خلط مبحث پر دفتر لکھے جا رہے ہیں۔ اس لیے میں اس کے سماجی پہلو پر ایک رقعہ لکھنا چاہتا ہوں ۔ سوال یہ ہے معاشرہ آئین کے باب میں کتنا حساس ہے اور دستور کی حرمت کا تصور جو آئین میں تو پوری شدت کے ساتھ درج ہے کیا سماج میں بھی اسی طرح اپنا وجود رکھتا ہے؟ یہ سوال ہتھیلی پر رکھ کر کبھی سماج میں اتر کر دیکھیے معلوم ہو جائے گا کہ ہمارے نالے حسرتوں کا غبار کیوں بن جاتے ہیں۔  آئین کیا ہے؟ کسی یخ بستہ سیاسی رہنما سے نہیں ، زندگی کی دھوپ میں جھلسنے والے کسی عام آدمی سے پوچھیے رنجِ حیات کھینچ کھینچ کر جس کی کمر کمان ہو چکی ہو ۔ اس کی زندگی میں آئین نام کے کسی ابر رحمت کا کبھی گزر نہیں ہوا ۔ اسے کچھ خبر نہیں آ ئین کی افادیت اورحرمت کیا ہوتی ہے ۔ ایک عام آدمی اس لعلِ ا حمر سے کوئی راہ و رسم نہیں رکھتا ۔ سوال اب یہ ہے کہ آئین سے آگہی اور وابستگی کے بغیر سماج اس کی حرمت پر کیسے حساس ہو سکتا ہے؟ اگر آپ سمجھتے ہیں محض آئین کی کتاب میں آرٹیکل چھ شامل کر کے یہ ہو سکتا ہے تو ، معافی چاہتا ہوں ، آپ غلطی پر ہیں۔  پہلا مرحلہ آئین سے آگہی کا ہوتا، اس کے بعد وابستگی پیدا ہوتی ہے ۔ ہمارا سماج آگہی کے اس تکلف سے بے نیاز ہی رہا ۔ نصاب میں آج تک آئین کی اہمیت پر ایک باب درج نہیں ہو سکا ۔ آئین کبھی کسی مسجد میں خطبہ جمعہ کا موضوع نہیں بن سکا۔ ایک آدمی کو آئین نے جو بنیادی حقوق دے رکھے ہیں وہ کبھی اسے ملے نہ کبھی زیر بحث آئے۔ کسی طالب علم کو ایک دن بھی کسی کتاب میں یہ سبق پڑھنے کو نہیں ملا کہ آئین میں ایک عام انسان کو کون کون سے حقوق دیے گئے ہیں ۔لاتعلقی اور بے گانگی کے اس ماحول میں کوئی سمجھتا ہے آئین کے بارے میں آگہی پیدا ہو جائے گی تو اس خوش فہمی سے پانی تو تبرک کیاجا سکتا ہے ، سوچنے کا انداز نہیں بدلا جا سکتا۔  آگہی کا دوسرا طریقہ یہ ہو سکتا تھا کہ بھلے کسی نے گھر میں ، مسجد میں ، مکتب میں ، سکول میں آئین کا ایک باب بھی نہ پڑھا ہو اور اسے کچھ معلوم نہ ہو یہ عفیفہ کون ہے لیکن عملی زندگی میں اس کی چند محرومیاں اور مسائل حل کرتے وقت کسی ادارے ، کسی افسر اور کسی رہنما نے انہیں بتایا ہو کہ جائیے صاحب آپ کا یہ مسئلہ حل ہوا کیونکہ یہ آپ کا آئینی حق تھا ۔ اس صورت میں وہ سوچتے کہ اچھا آئین نام کا ایک شجر سایہ دار ان پر چھائوں کیے ہوئے ہے اور وہ اس کے لیے دعا گو بھی ہوتے اور اس کی حفاظت پر کمر بستہ بھی ہو جاتے۔ یہ بھی نہیں ہو سکا۔ آئین میں دیے گئے بنیادی حقوق صرف آئین کی کتاب میں ہی جگمگاتے رہے وہ اپنی چمک سے سماج کے اندھیرے ختم نہ کر سکے۔  آئین میں بنیادی حقوق کی بات تو کی گئی لیکن معاف کیجیے ، ادھوری بات کی گئی ۔ایسے ہی جیسے کسی مقطع میں کوئی سخن گسترانہ بات آ جائے۔ اہل دانش کی تاویلات اپنی جگہ لیکن عوام کے لیے اس دستاویز میں ایسا کچھ بھی نہیں جو انہیں اس کی حرمت کا قائل کر سکے اور جو ان کے دل میں اس کا احترام ڈال سکے ۔ صحت اور تعلیم دو بنیادی چیزیں تھیں ، سولہ سال تک مفت تعلیم کی آئین نے بات کی لیکن اہل اقتدار نے اس پر عمل کرنا ضروری نہ سمجھا ۔ ہمارے آئین میں آج بھی صحت اور علاج بنیادی انسانی حقوق میں شا مل نہیں ۔ اہل اقتدار اپنے علاج کے لیے ملک سے باہر جانا پسند فرماتے ہیں اور عوام کے لیے صحت کارڈ کی بھیک ہے تا کہ غلام اس سخاوت کو یاد رکھیں اور الیکشن میں ووٹ دے کر شکر گزاری کو ثابت کریں ۔ ہاں ، جان  اور مال  کی سلامتی کے کچھ اقوال زریں ہیں جنہیں کسی حکومت نے قابل توجہ نہیں سمجھا۔ عوام کبھی رائو انوار کو روتی ہے کبھی بلدیہ ٹائون فیکٹری کو، کبھی ساہیوال کے مقتولین کو اور کبھی ماڈل ٹائون کے لاشوں کو ۔  عوام کی زندگی کے صحرا میں آئین کی وجہ سے ایک دو نخلستان ہی آباد ہو ئے ہوتے تو عوام اور آئین میں ایک رشتہ، ایک قلبی تعلق پیدا ہوتا ۔ اہل سیاست کے ہاں جب بھی آئین کی بالادستی کی غزل چھڑی اس کا مطلع صرف یہ ہوتا تھا کہ اقتدار پر ہمارے چند خاندانوں کا حق ہے اور کسی کو اس حق پر ڈاکہ ڈالنے کی اجازت نہیں ۔ یہ مطلع بھلے درست تھا لیکن مقطع تک کہیں بھی عوام کا ذکر نہیں تھا ۔ اس سارے بیانیے میں کبھی یہ زیر بحث نہیں آیا کہ فلاں چیز عوام کا آئینی حق ہے۔ چنانچہ عوام لا تعلق ہوتے گئے۔ آئین کی بالادستی کی جدوجہد ان کے لیے پریوں کی ایک کہانی سے زیادہ کوئی حیثیت نہیں رکھتی۔  گلی چوراہوں میں جائیے اور دیکھ لیجیے ، عوام جب ضیاء الحق اور بھٹو کا تقابل کرتے ہیں یا پر ویز مشرف اور نواز شریف کا تقابل کرتے ہیں تو انہیں ئینی اور غیر آئینی کی کسوٹی پر کم ہی پرکھتے ہیں ۔ ان کا پیمانہ یہ ہوتا ہے کہ کس حکمران نے عوام کے لیے کیا کیا تھا؟ حکمران حکومت میں کیسے آیا اور اس کے پاس اقتدار میں آنے کا جواز تھا یا نہیں اس سے زیادہ اس حکمران کی کارکردگی زیر بحث ہوتی ہے۔چنانچہ عوام کے ہاں پر ویز مشرف کی نا پسندیدگی کی وجوہات میں بھی ان کی آئین شکنی سر فہرست نہیں ہے۔ کبھی آپ غور فرمائیں تو آپ کو معلوم ہو کہ یہ وجوہات کچھ اور ہیں۔  یہی وہ پس منظر ہے جس میں غدار قرار دیے جانے پر اعتراض اٹھتا ہے لیکن آئین شکن قرار دیے جانے پر راوی چین لکھتا ہے۔ جس روز آئین شکنی کے حوالے سے بھی معاشرے میں ایسی ہی حساسیت پیدا ہو گئی اس روز یہ دروازہ بند ہو جائے گا۔ ورنہ آپ بھلے دروازوں پر قفل ڈال لیجیے ، دیوار سے در نکل آئیں گے۔

##############################
https://web.facebook.com/asif.mahmood.1671/posts/2578047782316994
کوالالمپور کانفرنس  پر ہونے والی بحث میں ایک لطیف نکتہ نظر انداز کیا جا رہا ہے کہ غیر حکومتی کانفرنس تھی. یعنی اس میں بھلے مختلف ممالک سے سربراہان شریک تھے لیکن یہ نان گورنمنٹل سمٹ تھی.

##############################
https://web.facebook.com/asif.mahmood.1671/posts/2576314542490318
یہ بات غیر اہم ہے کہ جماعت اسلامی کے کشمیر مارچ میں کتنے لوگ تھے، اہم یہ ہے کہ صرف جماعت اسلامی ہے جسے کشمیر یاد ہے. جنہیں اپنی عددی اکثریت پر ناز ہے انہیں اپنی بے حمیتی پر شرمندہ بھی ہونا چاہیے.

##############################
https://web.facebook.com/asif.mahmood.1671/posts/2579985588789880
ارطغرل ۔۔ اسلام یا ترک قوم پرستی؟ ترکش / آصف محمود ترک ڈرامے ارطغرل نے دلوں کے تار ہلا دیے ، اب نظروں میں کچھ جچتا ہی نہیں ۔ سوال مگر یہ ہے اس ڈرامے کا بنیادی مقصد کیا تھا ؟ یہ ترک سماج کو سیکولرزم سے واپس اسلام کی جانب لانے کی ایک کوشش ہے یا یہ ترک قوم پرستی کا ایک ایسا ایڈونچر ہے جس کے مخاطب مسلمان معاشرے ہیں اور جس کا مقصد ان معاشروں کو لا شعوری طور پر یہ باور کرانا ہے کہ اسلام کی نشاہ ثانیہ کا ایک ہی راستہ ہے کہ عظیم روایات کی حامل ترک قوم کی قیادت قبول کر لی جائے؟  اس ڈرامے کے شاہکار ہونے میں تو کلام نہیں ، لیکن اس کی شان نزول کیا ہے؟ اسلام سے محبت یا یورپی یونین کا حصہ بننے میں ناکامی کے بعد مشرق وسطی کی سیاست میں ترکی کی غیر معمولی دلچسپی ؟ یاد رہے کہ مشرق وسطی کی سیاست کا میدان ہر وہ معاشرہ ہوتا ہے جہاں مسلمان بستے ہیں ۔  ارطغرل ڈرامہ دیکھنے کا حاصل صرف یہ نہیں ہوتا کہ ٓاپ اسلامی روایات اور اقدار کے قریب تر ہو جاتے ہیں ۔ اس کا ایک منطقی نتیجہ یہ بھی نکلتا ہے کہ آپ ترک قوم سے محبت کرنے لگتے ہیں اور مرعوب بھی ہونے لگتے ہیں ۔ آپ کا لاشعور سرگوشی کرتا رہتا ہے کیا امت کی نشاۃ ثانیہ کا پہلا چراغ آج بھی کوئی ترک جلائے گا، ارطغرل بے نہ سہی ، اردوان بے ہی سہی ۔ یہ سرگوشی جب بڑھتی ہے تو اس کے اپنے سیاسی اور سماجی اثرات مرتب ہوتے ہیں ۔ یہ انہی اثرات کے باب میں حساسیت ہے کہ عرب دنیا میں ارطغرل کی غیر معمولی پزیرائی نے عرب حکومتوں کو پریشان کر دیا ہے۔  پریشانی کے اس عالم میں سعودی ولی عہد محمد بن سلمان نے 40 ملین ڈالر کی خطیر رقم سے ارطغرل کے جواب میں ایک ڈرامہ سیریل تیار کرنے کا حکم دیا ہے ۔ اس کا نام ’’ ممالک النار‘‘ ہے جسے انگریزی میں Kingdom of Fire کہا جائے گا ۔ اس ڈرامے میں  سلطنت عثمانیہ اور مصر کے درمیان جنگوں کا احوال ہے ۔ سلطنت عثمانیہ یہاں یقینا ایک ولن کے طور پر پیش کی گئی ہے۔  اس ڈرامے میں سارا زور اس بات پر دیا گیا گیا ہے کہ سلطنت عثمانیہ کو مسلمانوں کا نجات دہندہ بنا کر پیش کرنے کی کاوشوں کی نفی کی جائے اور یہ ثابت کیا جائے کہ سلطنت عثمانیہ کا زمانہ عربوں کے لیے ایک تاریک دور تھا ۔  ممالک النار میں عثمانی ترکوں کو ظالم ، سفاک ، وحشی اور درندے کے القابات سے یاد کیا گیا ہے۔ یوں محسوس ہوتا ہے عربوں کے نزدیک اب بڑا چیلنج ایران نہیں ترکی بنتا جا رہا ہے ۔ اس کی ایک قسط میں ترکوں سے لڑنے والا عرب جنگجو تمن بے اپنے لوگوں سے گفتگو کرتے ہوئے کہتا ہے کہ ان ظالم سفاک وحشی خونی ترکوں نے ہماری آزادی چھیننے کا منصوبہ بنا لیا ہے لیکن میں آپ کو یقین دلاتا ہوں کہ قاتل عثمانی صرف میری لاش سے گزر کر آپ تک پہنچ سکیں گے۔ لاس اینجلس ٹائمز سے گفتگو کرتے ہوئے ممالک النار کے متحدہ عرب امارات سے تعلق رکھنے والے پروڈیوسر یاسر حراب کا کہنا تھا کہ غیر معمولی جرائم کے باوجود اب سلطنت عثمانیہ کو اسلام کا محافظ بنا کر پیش کیا جا رہا تو اس کا صل چہرہ لوگوں کے سامنے لانا ضروری ہے۔  سلطنت عثمانیہ کو ختم ہوئے ایک صدی ہونے کو ہے۔ اس دورانیے میں مسلمانوں کے حافظے سے سلطنت عثمانیہ کو پورے اہتمام سے کھرچ دیا گیا ۔ یہ یاد داشت واپس لانا کوئی آسان کام نہ تھا ۔ مورخین اور محققین کو عشروں لگ جاتے تب بھی شاید بات نہ بن پاتی لیکن ارطغرل نے سارا بیانیہ ہی بدل دیا۔  شعوری سطح پر ارطغرل نے سلطنت عثمانیہ کی بھولی بسری داستان کو ایک سلگتا ہوا خواب بنا دیا ۔ اب وہ مسلم معاشروں میں لو دے رہا ہے۔ ہر طرف ارطغرل کی دھوم مچی ہے۔ خود عمران خان نے پی ٹی وی سے ارطغرل دکھانے کا اعلان کیا ہے لیکن آثار بتاتے ہیں کوالالمپور کانفرنس کی طرح ایک اور یوٹرن لینا ہی پڑے گا ۔ اس کی مگر افادیت نہیں ہو گی ۔ جنہوں نے دیکھنا ہے وہ ساری ساری رات جاگ کر ارطغرل دیکھتے ہیں ۔ ارطغرل ، بامسے الپ اور ترگت بے کو آج آپ دنیا کے کسی معاشرے میں لے جائیں وہ جان محفل ہوں گے۔لوگ جانتے ہیں وہ محض ایک ڈرامے کا کردار ہیں لیکن یہ ڈرامہ محض ڈرامہ تھوڑی ہے۔  فلموں اور ڈراموں کے ذریعے ذہن سازی میں امریکہ ایک کامیاب تجربہ ہے۔ سوویت یونین کے خلاف سرد جنگ کے زمانے میں ایسی فلمیں آئیں کہ امریکہ کی انسان دوستی پر رشک آتا تھا اور سوویت یونین کے مظالم سے گھن آتی تھی ۔ اب سوال یہ پیدا ہوتا ہے کیا ارتغرل بھی ترکی کا ایک ایسا ہی پراجیکٹ ہے؟ اس ایک ڈرامے نے مسلمان معاشروں پر جو اثرات مرتب کیے ہیں ، ترک حکومت کی سفارتکاری کئی صدیوں کی محنت کے باوجود یہ نتائج حاصل نہ کر پاتی ۔ خود میں نے یہ ڈرامہ دیکھ کر سوچا تھا کہ برصغیر نے تحریک خلافت چلا کر بالکل ٹھیک کام کیا تھا اور دلچسپ بات یہ ہے کہ تحریک خلافت کو میں نے پہلی مرتبہ سنجیدگی کے ساتھ اس ڈرامے کو دیکھنے کے بعد پڑھا۔  ارطغرل میں کچھ چیزیں قابل غور ہیں ۔ ترک قوم کا احساس تفاخر قدم قدم پر ظہور کرتا ہے اور دیکھنے والے کے لاشعور میں یہ بات بٹھا دیتا ہے کہ امت کی قیادت آج بھی ترکوں کے ہاتھ میں ہوتی تو شاید ہمارے حالات کچھ مختلف ہوتے۔ اس ڈرامے نے سلطنت عثمانیہ کے بارے میں لوگوں کے سوچنے کے انداز بدل دیے۔ ہر ڈرامہ اپنے دیکھنے والے پر کچھ اثرات چھوڑتا ہے۔ ارطغرل کے پانچ سیز ن ایک صدی کی مسافت کو کھا جاتے ہیں اور ڈرامہ آدمی کو ایک سو سال پہلے ختم ہو جانے والی سلطنت عثمانیہ سے جوڑ دیتا ہے۔ ارطغرل کے جواب میں ممالک النار کا بجٹ اگر چالیس ملین ڈالر ہے تو یہ گویا ہمیں بتا رہا ہے مشرق وسطی کی سیاست میں ارطغرل نے کیا غیر معمولی اثرات مرتب کیے ہیں اور اسے کتنا بڑا چیلنج سمجھا جا رہا ہے۔  سوال اب وہی ہے کہ اس ڈرامے کا بنیادی مقصد کیا ہے؟ اسلام یا ترک قوم پرستی؟ یہ کالم تو تمہید میں ہی تمام ہو گیا ۔ یہ بڑا اہم سوال ہے اور اس پر تفصیل سے بات کرنے کی ضرورت ہے ۔ اس پر بات ہو گی تو خود ہمارا سماج بھی زیر بحث آئے گا اور اس کے فکری تضادات بھی موضوع بنیں گے ۔ کیا عجب اس فکری مشق میں ہمیں کچھ نفسیاتی گرہیں کھولنے کا موقع بھی مل جائے۔

##############################
https://web.facebook.com/asif.mahmood.1671/posts/2578888095566296
بازوق 💕💕💕💕

##############################
https://web.facebook.com/asif.mahmood.1671/posts/2582904035164702
تازہ ساگ کی ذخیرہ اندوزی کرتے ہوئے.

##############################
https://web.facebook.com/asif.mahmood.1671/posts/2584609201660852
ارطغرل ۔۔۔۔ قومیت ، دین اور امت ترکش / آصف محمود  اب آئیے اس سوال کی جانب کہ ارطغرل میں دین کی بات کی گئی ہے یا ترک قومیت کی؟ میرے خیال میں یہ دونوں کا ایک ایسا حسین امتزاج ہے جس میں توازن اپنے کمال پر موجود ہے ۔ اس توازن کے حسن کو اس وقت تک نہیں سمجھا جا سکتا جب تک مسلم سماج میں قومیت اور دین کے باب میں موجود عدم توازن کو نہ سمجھ لیا جائے ۔ ایک طرف عرب دنیا ہے جس میں عرب قوم پرستی غالب رہی ہے ۔جمال عبدالناصر نے جب نعرہ لگایا ’’ العزۃ للعرب‘‘ یعنی عزت صرف عربوں کے لیے ہے تو یہ اسی قوم پرستی کی ایک عملی شکل تھی۔سلطنت عثمانیہ کے خلاف عربوں نے بغاوت کی تو اسے برطانیہ کی مکمل تائید اور سرپرستی حاصل تھی ۔ دل چسپ بات یہ کہ ’ عرب مزاحمت‘ کا پرچم بھی ایک برطانوی سفارت کار مارک سکائیز نے تیار کیا تھا ۔ اس میں دائیں سے بائیں سیاہ ، سبز اور سفید، تین رنگوں کی پٹیاں تھیں اور بائیں جانب ایک سرخ تکون تھی ۔ سیاہ رنگ سلطنت عباسی کے نشان کے طور لیا گیا ، سفید رنگ کو اموی سلطنت کے طور پر شامل کیا گیا ، سبز رنگ کو فاطمی حکومت سے نسبت کے طور پر رکھا گیا اور سرخ تکون کو ہاشمی سلطنت کی یادمیں اپنایا گیا۔ کسی روز مصر ، شام ، عراق ، کویت ، سوڈان ، عرب امارات ، یمن اور لیبیا کے پرچموں کو دیکھیے ، آپ کو معلوم ہو گا کہ یہ سب اسی عرب مزاحمت کے پرچم کا عکس ہیں ۔ باقیوں کو تو چھوڑ ہی دیجیے، قوم پرست رجحانات کے آزار کا اندازہ اس بات سے لگائیے کہ جس فلسطین کے لیے ترکی سے فریڈم فلوٹیلا جاتا ہے اس فلسطین کا پرچم بھی سلطنت عثمانیہ سے بغاوت کے زمانوں کا وہی پرچم ہے جو برطانوی سفارت کار مارک سکائیز نے تیار کیا تھا۔ یہ سیاق و سباق ذہن میں ہو تویہ سن کر حیرت نہیں ہوتی کہ ارطغرل کے جواب میں’ ممالک النارـ‘ تیار کیا جا رہا ہے۔  دوسری جانب ترکی ہے۔عربوں کی بغاوت اور سلطنت عثمانیہ کے خاتمے کے بعد مصطفی کمال اتا ترک کا رد عمل بھی ایک قوم پرست کا رد عمل تھا۔اتا ترک سے اختلاف کی بہت سی جائز اور ٹھوس وجوہات ہو سکتی ہیں لیکن ٹوٹتی بکھرتی سلطنت عثمانیہ میں ، کمال اتا ترک نہ ہوتے تو شاید ترکی کے لیے خلافت کے بعد بطور قومی ریاست اپنا وجود برقرار رکھنا بھی مشکل ہو جاتا ۔ اتا ترک مگر رد عمل میں بہت آگے چلے گئے۔ فیز ( سلطنت عثمانیہ کے اکابرین کی روایتی ٹوپی ) تک پہننے پر پابندی لگا دی ۔ عربی زبان اور حتی کہ عربی میں اذان تک پر پابندی لگا دی گئی ۔ یہ عرب قوم پرستی کی طرح ترک قوم پرستی کا آزار تھا ۔ وجوہات کی یہاں ہم بات نہیں کر رہے کیونکہ وجوہات یقینا عربوں کے پاس بھی ہوں گی اور اتا ترک کے پاس بھی۔  ان دو رانتہائوں کے بر عکس ایک تیسرا رویہ بھی سامنے آیا ۔ اس نے پاکستان میں جنم لیا۔ یہاں اسلامی قوتیں وفور شوق میں اعتدال قائم نہ رکھ سکیں۔ انہوں نے اپنے طور پر طے کر لیا کہ اچھا مسلمان بننے کے لیے ضروری ہے کہ دیگر تمام شناختوں اور حوالوں کی نفی کر دی جائے اور صرف مسلمان کہلائے جانے کو ترجیح دی جائے ۔ کوئی خود کو پشتون ، بلوچ ، سرائیکی ، سندھی اور پنجابی نہ سمجھے بلکہ سب خود کو صرف مسلمان سمجھیں ۔ یہ رویہ درست نہیں تھا۔ یہ منطقی اور فطری بھی نہیں تھا ۔  یہ انسان کی فطرت ہے اسے اپنے علاقے ، قوم اور زبان سے محبت ہوتی ہے۔ اسلام اس محبت کی نفی نہیں کرتا ، وہ اس کی صرف تہذیب کرتا ہے۔اسلام نہ کسی ایک خاص علاقے اور قوم کی بالادستی چاہتا ہے نہ وہ دیگر تمام تہذیبوں کو مٹا دینا چاہتا ہے۔وہ ایک آفاقی مذہب ہے اور اس میں تمام شناختوں کو ساتھ لے کر چلنے کی غیر معمولی صلاحیت موجود ہے۔اسلام صرف یہ کرتا ہے کہ کسی بھی تہذیب یا قوم میں موجود خرابیوں کی اصلاح کر دیتا ہے اس کے بعد وہی تہذیب اسلامی تہذیب ہو جاتی ہے۔ اسلامی تہذیب صرف عرب تہذیب کا نام نہیں ہے۔یہ ایک وسیع تر مفہوم ہے جس کی معنویت کو سمجھنا چاہیے۔ اقبالؒ نے کہا تھا : بتانِ رنگ وخوں کو توڑ کر ملت میں گم ہو جا، نہ تورانی رہے باقی نہ ایرانی نہ افغانی ۔ اس شعر کو ہم نے درست طور پر سمجھا ہی نہیں۔ اقبالؒ نے رنگ و خوں کی نفی نہیں کی، بلکہ بتانِ رنگ و خوں کی نفی کی ہے ۔ قبائل ، قومیت ایک تعارف تو ہیں، اس حقیقت کا تو خود قرآن نے اعتراف کیا ہے ۔ البتہ ان کی بنیاد پر نفرت اور عصبیت کی دیوار کھڑی نہیں کرنی چاہیے ۔ یہی وہ توازن ہے جو ایک قوم کو اپنے سارے تہذیبی حوالوں کے احترام کے ساتھ امت کی لڑی میں پروتا ہے۔  ارطغرل اسی توازن کا نام ہے ۔ ارطغرل میں بنیادی وابستگی دین اسلام ہی سے ہے ، ہاں ساتھ ساتھ ترک روایات کا بھی ایک احساس تفاخر موجود ہے۔ ممالک النار کی طرح یہ کسی دوسری مسلم قومیت کے ردعمل میں تیار کیا گیا ڈرامہ بھی نہیں ہے ۔ سمجھنے کی بات یہ ہے کہ ترکوں کا یہ قومی تفاخر دین پر عمل کرنے میں سامنے آتا ہے اس نے کبھی کسی ایک موقع پر بھی دین کی مبادیات کو چیلنج نہیں کیا۔ باہم الجھتے دو ترک جنگجو حدیث مبارکہ سنتے ہی ایک دوسرے کے ہاتھ کو بوسہ دے لیتے ہیں یا شدید غصے میں الجھتے سردار قرآن کی آیت سنتے ہی اپنے دعوے سے سر جھکا کر پیچھے ہٹ جاتے ہیں تویہ ایک ایسا احساس ہے کہ ہاں اللہ تعالی نے ہمیں جو حکم دیا ہے ہم ترک بڑے فخر سے اسے بجا لاتے ہیں ۔ ترک جب نبی رحمت ﷺ کا نام لیتے ہوئے احتراما سر جھکا کر دل پر ہاتھ رکھتے ہیں تو ترکوں کی یہ روایت پاکستانیوں کو بھی اچھی لگتی ہے ۔  یہ محض ترکوں کا ڈرامہ نہیں یہ ترک مسلمانوں کا ڈرامہ ہے۔یہ قوم اور مذہب کا امتزاج ہے۔ قومیت ، علاقیت اور زبان کے حوالے سے مسلم دنیا میں جو نفسیاتی گرہ پائی جاتی ہے ، ارطغرل اس گرہ کی نفی کا نام بھی ہے ۔ اسلام میں کسی عربی کو کسی عجمی پر اور کسی عجمی کو کسی عربی پر کوئی برتری نہیں۔ برتری اور فضیلت کا معیار تقوی ہے۔مسلم امت میں سے جو خود کو اہل ثابت کرے گا قیادت اسی کی طرف جائے گی۔ قیادت کا تعین اہلیت کی بنیاد پر ہو گا ، قومیت کی بنیاد پر نہیں.

##############################
https://web.facebook.com/asif.mahmood.1671/posts/2585775828210856
حکومت اور اس کے وابستگان نے "جذباتی لوگوں" سے کہا تھا تم کیا چاہتے ہو کیا پاکستان جنگ شروع کر دے. آج کشمیر لاک ڈاون کو پانچ ماہ ہو رہے ہیں کیا ہم پوچھ سکتے ہیں آپ نے جنگ نہ کرنے کے علاوہ کیا کر لیا؟

##############################
https://web.facebook.com/asif.mahmood.1671/posts/2588145614640544
دھند میں لپٹے اسلام آباد میں ڈرائیونگ کے تازہ ترین مناظر

##############################
https://web.facebook.com/asif.mahmood.1671/posts/2587733364681769
اسلام آباد میں اس دفعہ کیا غضب کی سردی پڑی ہے. صبح دھند کی اتری تہہ گویا جاڑے کے حسن کو اور بڑھا دیتی ہے. اب  برفیاری کا انتظار ہے جس میں امکان ہے کہ چند ہی روز باقی ہیں.

##############################
https://web.facebook.com/asif.mahmood.1671/posts/2590379597750479
دھند کے اس یخ بستہ ماحول میں کویت ہاسٹل کے پہلو میں واقع اس ہٹ سے خوبصورت جگہ اور کیا ہو سکتی ہے. برادرم خضر کلاسرہ کو ساتھ بٹھایا اور ابھی یہاں پہنچا ہوں.  ظاہر خان کو بتانے کی ضرورت نہیں تھی کہ ہمیں کیا کھانا ہے. اسے یہ معلوم تھا کہ دال چنا کو تڑکا لگانا ہے اور تنور کی تازہ تازہ روٹی بنانی ہے. ساجد حمید یوسف زئی بھی تشریف لے آئے ہیں. دھند ہے، سردی ہے، اپنی یونیورسٹی کا ہٹ ہے، جنگل کا سناٹا ہے. دوڑ پیچھے کی طرف اے گردش ایام تو.

##############################
https://web.facebook.com/asif.mahmood.1671/posts/2589074124547693
کیا آپ نے اپنے بجلی کے بل کو کبھی دیکھا ہے؟ ترکش /  آصف محمود  آپ سیاسی ، سفارتی ، تزویراتی اور معاشی امور پر ایک دوسرے کی رہنمائی فرما چکے ہوں تو ایک سادہ سے سوال کا جواب دیجیے ۔ سوال یہ ہے کیا کبھی آپ نے اپنے بجلی کے بل کو دیکھا ہے؟ کیا آپ کو کچھ خبر ہے اس بل میں بجلی کے استعمال کی قیمت کتنی ہے اور ٹیکس کتنے ہیں اور کیا آپ جانتے ہیں یہ کون کون سے ٹیکس ہیں جو آپ سے وصول کیے جا رہے ہیں؟ یہ ایک بل برادرم عون شیرازی نے شیئر کیا ہے اسی کو دیکھ لیتے ہیں ۔ یہ ایک غریب کے گھر کا بل ہے جس نے ایک ماہ میں صرف 45 یونٹ استعمال کیے ہیں۔اور اس کی استعمال شدہ بجلی کی قیمت صرف 260 روپے ہے لیکن اس کے ذمے واجب الادا بل 837 روپے ہے۔یعنی 260 روپے کی بجلی استعمال کرنے والے اس غریب گھرانے سے 577 روپے اضافی وصول فرما لیے گئے ہیں۔کیا ہمیں کچھ خبر ہے یہ اضافی رقم کیوں اور کس مد میں وصول کی گئی ہے؟ فیول پرائس ایڈ جسٹمنٹ کی مد میں اس سے 401 روپے وصول کیے گئے ہیں۔ کیا ہمیں معلوم ہے یہ فیول پرائس ایڈ جسٹمنٹ کیا ہوتی ہے ؟ کیا ہم جانتے ہیں اس کے تعین کا فارمولا کیا ہوتا ہے؟ کیا ہمارے پاس کوئی کوئی ایسا طریقہ کار موجود ہے کہ ہمیں علم ہو سکے فیول ایڈ جسٹمنٹ کی مد میں کاٹی گئی رقم مناسب ہے یا زیادہ رقم ڈال دی گئی ہے؟کیا ہم میں سے آج تک کسی نے حکومت سے یہ سوال پوچھا کہ یہ فیول پرائس ایڈ جسٹمنٹ ہوتی کیا ہے اور اس مد میں کٹوتی کی شفافیت کو یقینی بنانے کا کوئی انتظام ہے یا نہیں؟یاد رہے کہ محض 45 یونٹ صرف کرنے والے سے 401 وصول فرما لیے گئے تو جن کے استعمال شدہ یونٹ چار سو یا پانچ سو ہوتے ہوں گے فیول پرائس ایڈ جسٹمنٹ کی مد میں ان سے کتنی رقم وصول کی جاتی ہو گی۔ اس غریب بیوہ سے ، جس نے پورے مہینے میں صرف45 یونٹ استعمال کیے، ایف سی سرچارج بھی کاٹا گیا۔ کیا آپ جانتے ہیں یہ ایف سی سرچارج کیا ہوتا ہے؟ کیا ہم اس فنانسنگ پاور سرچارج کی شان نزول سے واقف ہیں؟ کیا ہمیں کچھ خبر ہے کہ بجلی کے ہر یونٹ پر 43 پیسے اس مد میں لیے جا رہے ہیں۔ کیا ہمیں کچھ معلوم ہے کہ پی ایچ پی ایل کا 32 ارب کا یہ قرض کب اترے گا اور کب تک عوام سے یہ سرچارج لیا جاتا رہے گا اور کیا ہم اس بات سے کچھ آگاہ ہیں کہ اب تک کتنا قرض اتر چکا ہے؟کچھ اترا بھی ہے یا نہیں؟ کیا ہم نے کبھی جاننا چاہا کہ اب تک اس مد میں اکٹھے کیے گئے پیسے کتنے تھے اور کہاں استعمال ہوئے؟  بجلی کے ہر بل پر نیلم جہلم سرچارج بھی وصول فرمایا جاتا ہے۔کیا ہمیں کچھ خبر ہے یہ کب تک وصول فرمایا جاتا رہے گا اور اب تک یہ کتنا وصول فرمایا جا چکا ہے اور جو وصول فرمایا جا چکا ہے اسے کہاں استعمال کیا گیا ہے؟اور جو آئندہ وصول فرمایا جائے گا وہ کس مد میں خرچ کیا جائے گا اور اس خرچ کی تفصیل قوم کو بتانا پسند کی جائے گی یا اسے صیغہ راز میں رکھا جائے گا۔  اس بیوہ کے بجلی کے بل میں جی ایس ٹی بھی شامل ہے۔ کیا ہم جان سکتے ہیں کہ یہ کون سا فارمولا ہے جس کے تحت45 یونٹ کے استعمال پر 48 روپے کا جی ایس ٹی وصول کیا جا رہا ہے۔ یہی نہیں بلکہ اس کے علاوہ فیول پرائس ایڈ جسٹمنٹ کے جو 401 روپے اس بیوہ سے وصول فرمائے گئے ان پر ایک بار پھر 68 روپے ٹیکس بھی لگا کر اس سے وصول فرمایا گیا۔ اس ٹیکس کو فیول پرائس ایڈ جسٹمنٹ پر لگا جی ایس ٹی قرار دیا گیا ہے۔یعنی پہلے ٹیکس دو اور پھر اس ٹیکس پر بھی جی ایس ٹی دو۔کیا اس بند و بست کا کوئی اخلاقی جواز موجود ہے؟  آئی ایم ایف کے دبائو پر ایک اور ٹیکس بھی ہمارے اوپر لگایا جا چکا ہے۔ ذرا جان لیجیے کہ یہ ٹیکس کون سا ہے اور اس کا حجم کتنا ہے۔ چونکہ پاکستان میں بجلی چوری ہوتی ہے اور اس چوری کو حکومت روک نہیں پاتی۔اس لیے طے کیا گیا کہ 110 ارب روپے کی بجلی چوری کی وصولی ان لوگوں سے کی جائے گی جو بجلی چوری نہیں کرتے اور ہر ماہ باقاعدگی سے بل ادا کرتے ہیں۔ چنانچہ ہم سب بجلی کے ہر یونٹ پر ایک روپیہ پچپن پیسے یہ ٹیکس ادا کر رہے ہیں۔آفرین ہے ٹیکس لینے والوں پر کہ بجلی چوری کو روکنے کی بجائے یہ سارا بوجھ ان صارفین پر منتقل کر دیا گیا ہے جو بجلی کا بل باقاعدگی سے جمع کروا رہے ہیں اور آفرین ہے عوام پر جو کوئی سوال کیے بغیر یہ ٹیکس ادا کیے جا رہے ہیں اور روز رات کو وزرائے کرام سے ٹیکس چور ہونے کے طعنے بھی سنتے ہیں۔  ایک اور ٹیکس بھی ہے ۔اسے ٹیلی ویژن فیس کہتے ہیں۔بجلی کے بل میں 35 روپے ٹی وی ٹیکس ماہانہ لگا دیا جاتا ہے ۔بھلے کسی کے گھر ٹی وی ہو یا نہ ہو یہ ٹیکس لگ کر آ جاتا ہے۔سوال یہ ہے کہ یہ کس ٹی وی کا ٹیکس ہے؟ اگر پرائیویٹ میڈیا کے اشتہارات قریبا بند کیے جا سکتے ہیں تو پی ٹی وی کو کیا حق پہنچتا ہے کہ بجلی کے ہر بل سے 35 روپے اس کے نام پر نکلوا لیے جائیں؟ اگر یہ 35 روپے پی ٹی وی کے نہیں ہیں محض گھر میں ٹی وی رکھنے کے ہیں تو پھر عوام سے کیبل چارجز کیوں لیے جاتے ہیں ۔ اس صورت میں تو تمام پاکستانی چینلز پی ٹی وی کی طرح بغیر کیبل کے چلنے چاہییں ۔اور اگر کیبل کی فیس دے کر یہ چینل دیکھے جاتے ہیں تو پی ٹی وی کے نام پر ہر ماہ 35 روپے کیوں دیے جائیں؟ اعظم سواتی صاحب کے ایک سوال کے جواب میں سینیٹ میں اس وقت کے وزیر پانی وبجلی خواجہ آصف صاحب نے بتایا تھا کہ دو سالوں میں پی ٹی وی ٹیکس کی مد میں 1400 ملین سے زاید رقم اکٹھی کی گئی ہے۔کیا ہم یہ جان سکتے ہیں کہ یہ ہزاروں ملین روپے کہاں گئے ، کہاں خرچ ہوئے اور مستقبل میں ان کے استعمال کا کیا طریقہ کار ہو گا ؟نیز یہ کہ اس مد میں رقم اکٹھی کرنے کا کوئی اخلاقی جواز موجود ہے؟ قانونی جواز کی بات اس لیے نہیں کرتے کہ قانون سازوں کو قانون بنانے میں دیر ہی کتنی لگتی ہے؟  دل چسپ معاملہ یہ ہے کہ 2004 میں جب یہ ٹی وی ٹیکس عائد کیا گیا تو اس کا جواز یہ بنایا گیا تھا کہ لائسنس فیس کی ادائیگی میں عوام کی مشکل کو آسان کرنے کے لیے ہر ماہ پچیس روپے بجلی کے بل میں ان سے لیے جائیں گے۔ یہ جواز ہی کمزور ہے۔ پہلی بات تو یہ ہے کہ جو آدمی پچھلے انیس سال سے ہر ماہ یہ ٹیکس دے رہا ہے کیا اسے مزید بھی یہ ٹیکس دینا چاہیے ؟ اور دوسرا سوال یہ ہے کہ ٹی وی کے لیے لائسنس کی شرط عائد کرنا کیا اس دور میں ایک مضحکہ خیز بات نہیں جب آپ کا موبائل بھی ایک ٹی وی بن چکا ہے۔ کیا اس جدید دور میں ٹی وی لائسنس کی آڑ میں ٹی وی ٹیکس عائد کر دینا کوئی معقول رویہ ہے؟ امور خارجہ ، معیشت اور سیاست سے فرصت ملے تو اپنے بجلی کے بل کو ایک نظر دیکھ لیجیے۔عین نوازش ہو گی. . 

##############################
https://web.facebook.com/asif.mahmood.1671/posts/2593933704061735
میری طرح آپ کو بھی کیٹس کی To Autumn مزہ دیتی ہو تو کبھی مارگلہ کی خزاں میں بیٹھ کر اسے پھر سے پڑھیے. Where are the songs of Spring? Ay, where are they? Think not of them, thou hast thy music too,

##############################
https://web.facebook.com/asif.mahmood.1671/posts/2592548804200225
آج دھند کہاں چلی گئی؟

##############################
https://web.facebook.com/asif.mahmood.1671/posts/2595892370532535
کیا ہم ایلو پیتھک کا نشہ کر رہے ہیں؟ ترکش / آصف محمود  اسلام آباد میں نہیں ، اب کے جاڑے کی یہ رت دلوں میں اتری ہے۔   خزاں نے مارگلہ کے جنگل کو اور حسین کر دیا ہے ۔ پت جھڑ کے اس موسم میں ندی کنارے ٹریل فائیو کی پگڈندی پر بکھرے خشک پتوں پر چلتے جائیے ، یہ راستہ فی کس سپرنگ سے آگے پرستانوں کو جاتا ہے ۔ لوٹتے لوٹتے اس شام کچھ دیر ہو گئی اور سردی سے سر بوجھل سا ہو گیا ۔ گھر آ کر لحاف میں گھسا ہی تھا کہ فون بج اٹھا ۔ غلام علی خان صاحب کی کال تھی ، کیسے ہو؟ کہا : ’’ تھوڑی سردی ذرا سا نزلہ ہے‘‘۔ کہنے لگے میں اتنے بجے اسلام آباد پہنچ رہا تھا ۔ میں نے کہا ،اب نہ سردی ہے نہ نزلہ ہے ، زہے نصیب ، تشریف لائیے۔  رات کا پہلا پہر تھا،  ایک ہوٹل میں بیٹھے بیٹھے غلام علی زیر لب گنگنانے لگے تو مجھے اپنے گلے کا خیال آیا جو دکھ رہا تھا ۔ سوچا بر صغیر کا اتنا بڑا گلوکار جس کے فن کا سارا دارومدار ہی پھیپھڑوں اور گلے پر ہے ، یقینا کوئی اچھی دوائی لیتا ہو گا، یہ دوائی مجھے پتا چل جائے تو چیسٹ انفیکشن اور گلے کے درد سے نجات مل جائے۔ الرجی تو کافی حد تک ویکسینیشن سے بہتر ہو چکی ہے لیکن جاڑے کی رت کا کوئی کیا کرے ۔ جتنی حسین ہے اتنی ہی قیامت خیز ہو جاتی ہے ۔ میں نے کہا خان صاحب : کبھی آپ کا گلا خراب ہوا ہو گا ؟ کہنے لگے : ہاں کبھی کبھی ، معمولی سا ، ایک دفعہ تو سانس کی تکلیف بھی ہو گئی تھی ۔ پھر آپ کون سی دوا لیتے ہیں؟ یہ سوال پوچھتے ہوئے میں نے موبائل اٹھا لیا کہ جو دوا یہ بولیں گے وہ میں لکھ لوں گا۔ کہنے لگے: بس کبھی کبھار تکلیف کے آثار ہوں تو ادرک ، دارچینی اور لونگ کا قہوہ پی لیتا ہوں، اور ٹھیک ہوجاتا ہوں۔ مجھے یاد آیا برسوں پہلے مارگلہ کے جنگل میں دور وادی کے اس پار برگد کے درخت کے نیچے رہنے والی طلسماتی شخصیت ’ اماں مصرو‘ نے بھی یہی قہوہ پلایا تھا۔ یہ سردیوں کے دن تھے ۔ سردیوں میں مارگلہ کے جنگلوں میں گھومنا قدرے آسان ہوتا ہے۔ دن اگر چہ چھوٹے ہوتے ہیں لیکن پسینہ نہیں آتا اور علی الصبح نکل جائیں تو شام سے پہلے واپسی ممکن ہوتی ہے۔ اس روز ہم کویت ہوسٹل سے نکلے اور قریبا تین گھنٹے بعد ہم ’ اماں مصرو‘ کی کٹیا میں تھے۔سردی سے ناک اور منہ سرخ ہو رہا تھا اور مجھے چھینکیں آ رہی تھیں۔ اماں مصرو نے کہا قہوہ پیو ٹھیک ہو جائو گے ۔ اس قہوہ میں کوئی جادوئی اثر تھا۔ واقعی طبیعت سنبھل گئی۔جس اشتیاق سے میں نے غلام علی سے سوال کیا تھا اسی تجسس سے میں نے پوچھا : اماں مصرو یہ قہوہ کس چیز کا تھا؟ اسی سادگی سے جواب ملا: ’’ پتر، یہ ادرک اور دارچینی کا قہوہ تھا۔عہد کیا ہاسٹل پہنچ کر یہ چیزوں لے آئوں گا اور روز یہ قہوہ پیوں گا ۔لیکن تلہاڑ کے پہاڑوں سے اترا تو نہ قہوہ یاد رہا نہ اس کے اجزائ۔ جوانی کے دن تھے ، انفیکشن کا ایک ہی علاج تھا: آگمینیٹین ، اور وہ نہ ملے تو کوئی اور اچھی سی اینٹی بائیوٹک۔قہوے اب کون بناتا؟  بچے ہوئے تو سردیاں مزید تکلیف دہ ہونے لگیں۔ ہر دوسرے ہفتے زکام ، نزلہ کھانسی اور پھر اینٹی بائیوٹک کا ایک پورا سیشن۔ سرگودھا جانا ہوا تو وہاں کے قابل ترین چائلڈ سپیشلسٹ ڈاکٹر نوید گلزار نے مشورہ دیا اسلام آباد میں کہیں ڈاکٹر جے کرشن ہوتے ہیں ان کے پاس جائیے۔ڈاکٹر جے کا کلینک تلاش کیا تومعلوم ہوا اگلے پانچ ماہ تک اپائنمنٹ ہو چکی ہیں۔اتفاق سے پمز کے وائس چانسلر ڈاکٹر جاوید اکرم دوست تھے انہیں فون کیا۔انہوں نے اپنا سٹاف افسر ساتھ بھیجا اور ہم ڈاکٹر جے کرشن کے پاس پہنچ گئے۔مجھے حیرت ہوئی نہ کوئی ٹیسٹ نہ کوئی اینٹی بائیوٹک۔کہا شہد پلاتے رہا کیجیے اور بھاپ دیتے رہیے۔  میری رائے میں ڈاکٹر جے، ڈاکٹر نہیں مسیحا ہے جس کے چھونے سے مریض شفا یاب ہو جاتا ہے۔  ایک بار بچے بیمار ہوئے اور ڈاکٹر جے یہاں نہیں تھے۔ معلوم ہوا ڈاکٹر حیدر شیرازی بھی بڑے قابل پروفیسر ڈاکٹر ہیں اور ڈاکٹر جے کے شاگرد ہیں۔ ہم وہاں پہنچ گئے۔ وہی ہوا۔ معمولی سی دوا ، شہد پر اصرار اور بھاپ کی تلقین۔کوئی اینٹی بائیوٹک نہیں۔ چند روز گزرے بیٹی کو پھر بخار ہو گیا۔ ہم پھر ڈاکٹر شیرازی کے پاس چلے گئے۔ڈاکٹر شیرازی نے اپنے لیپ ٹاپ پر ہسٹری دیکھی ، پھر کہا : آپ کیوں آ گئے؟ آپ کے پاس زیادہ پیسے ہیں فیس دینے کے لیے۔ دو ہزار میری فیس ہے آ پ نے خواہ مخواہ یہ فیس دینی ہے مجھے۔ انہوں نے اچھا خاصا ڈانٹ دیا۔میں نے کہا ڈاکٹر صاحب میں نہیں لایا ان کی ماں لائی ہیں۔ چنانچہ اب ان کی ناراضی کا رخ میری بجائے دوسری جانب ہو گیا۔ ایک کاغذ پر انہوں نے لکھ کر بتا دیا کہ جب سردی آئے گی تو بچوں کو یہ یہ ہو گا اور آپ نے اس صورت حال میں شہد اور فلاں فلاں چیز استعمال کرنی ہے میرے پاس نہیں آنا۔ ہم جانے لگے تو کہا : باہر سے اپنی فیس واپس لیتے جائیے۔  ڈاکٹر جے اور داکٹر شیرازی جیسے انتہائی سینیئر پروفیسر ڈاکٹرز کے دیسی نسخوں کی وجہ سے میرے بچے اب اللہ کا شکر ہے تندرست ہیں۔ مجھے یاد آیا کہ پچھلے ماہ مجھے چیسٹ انفیکشن ہوا تو برادرم سبوخ سید نے بھی یہی نسخہ بتایا تھا اور دو دن یہ قہوہ ینے سے چیسٹ انفیکشن ختم ہو گیا اور بات آئی گئی ہو گئی۔مائی مصرو کے قہوے کی طرح یہ قہوہ بھی بھول گیا۔اب استاد غلام علی خان نے بھی اسی قہوے کی فضیلت بیان کی تو ساری باتیں یاد آنے لگیں۔ پرسوں شدید دھند میں راول جھیل چلا گیا۔ گرم گاڑی سے نکلا تو اندازہ نہیں تھا اتنی سردی ہو جھیل سے واپس آیا تو سردی لگ چکی تھی، ایک کپ قہوے کا پیا۔ جادئی قہوہ۔ مائی مصرو ، سبوخ سید اور غلام علی خان والا قہوہ اور سردی کے اٹرات ختم ہو گئے.  ہمیں احساس ہی نہیں کہ ہم ایلو پیتھک کا نشہ کرنے لگے ہیں۔ اس کی خوبیاں بھی اپنی جگہ لیکن ایلوپیتھک کے علاوہ بھی ایک دنیا ہے۔جب ایلو پیتھک نہیں تھی تب بھی لوگوں کا علاج ہوتا تھا اور وہ تندرست ہو جاتے تھے۔ہم نے اپنے ہاتھوں، صدیوں پرانے اپنے مقامی طبی ورثے کو تباہ کر دیا ۔اب ہم ایلو پیتھک، اس کے سائید ایفیکٹس اور میڈیسن کمپنیوں سے پیسے لے کر مہنگی ادویات لکھنے والے ڈاکٹروں کے رحم و کرم پر ہیں ۔ہے کوئی ہم سا؟

##############################
https://web.facebook.com/asif.mahmood.1671/posts/2598627536925685
امریکہ میں تیل کا کاروبار کرنے والے بزنس ٹائیکون اور ری پبکن رہنما کلیٹی ولیمز نے بوب نائٹ کی بات دہراتے ہوئے کہا تھا : جب عصمت دری ناگزیر ہو جائے تو ریلیکس اور انجوائے کیا کرو. عزیز ہم وطنو نیا سال مبارک ہو. پٹرول اور ایل پی جی کی قیمتوں میں مزید اضافہ فرما دیا گیا ہے. بس آپ نے گھبرانا نہیں ہے.

##############################
https://web.facebook.com/asif.mahmood.1671/posts/2596898457098593
نیا سال ان کا دوسرا سال ہو گا. اللہ رحم فرمائے.

##############################
https://web.facebook.com/asif.mahmood.1671/posts/2599781956810243
یہ تھا وہ عمران جو اچھا لگتا تھا. کل ہی یہاں سے گزرا اور سوچ رہا تھا یہ پناگاہ پتا نہیں کام کر رہی ہے یا نہیں. آج ہی عمران نے یہاں اچانک دورہ کیا ہے. اچھا لگا ہے. وہ والا عمران جب جہاں دکھتا ہے اچھا لگتا یے.  https://www.facebook.com/100001214472845/posts/2907329919317462/

##############################
https://web.facebook.com/asif.mahmood.1671/posts/2599696183485487
حکومت کی حرکتوں پر تحریک انصاف کے دوست جب تنقید کرتے ہیں تو اچھا تو لگتا یے کیونکہ فکری ارتقاء اور حریت فکر کی نشانی ہے لیکن وہ جس سینس آف اونرشپ سے تنقید کرتے ہیں اس پر پیار آتا ہے اور ترس بھی. اپنے تئیں عمران خان سے اظہار ناراضی کرتے ہوئے انہیں موڈھے دینے والے سادہ لوحوں کو کوئی جا کر  بتائے کہ اللہ والیو تم خود اب اس تحریک انصاف میں ٹشو پیپر ہو جسے اب اگلے الیکشن تک استعمال نہیں کیا جائے گا.  بلکہ خود تمہارے عمران خان کی اہمیت بھی اتنی سی ہے کہ بھان متی کے کنبے کو ایک مقبول چہرے کی آڑ میسر ریے.

##############################
https://web.facebook.com/asif.mahmood.1671/posts/2600826710039101
کیا آپ کا بچہ سکول جاتا ہے؟  ترکش / آصف محمود  کیا آپ کے بچے یا بہن بھائی سکول جاتے ہیں؟  جواب ’’ ہاں‘‘ میں ہے تو آئیے چند سوالات پر غور کرتے ہیں ۔  پہلا سوال یہ ہے کیا وہ سرکاری سکول میں جاتے ہیں یا پرائیویٹ سکول میں ؟ میرے خیال میں جو مڈل کلاس سوشل میڈیا استعمال کر رہی ہے اس میں سے شاید ہی کسی کا بچہ یا بھائی بہن سرکاری سکول میں جاتے ہوں ۔ اب آپ سوچ کر بتائیے سرکاری سکول کی بجائے آپ نے پرائیویٹ سکول کا انتخاب کیوں کیا ؟ کیا اس کی وجہ یہ ہے کہ سرکاری سکولوں میں داخلے مکمل ہو چکے تھے اور آپ کے بچوں کو وہاں داخلہ نہ مل سکا یا اس کی وجہ یہ ہے کہ آپ سرکاری سکولوں سے مطمئن نہیں اور یہ عدم اطمینان آپ کو پرائیویٹ سکولوں کی طرف لے گیا ؟  آپ کا جواب یقینایہ ہو گا کہ آپ کا عدم اعتماد آپ کو اس جانب لے گیا ۔ آپ سرکاری اداروں سے مطمئن نہیں تھے اس لیے مجبوری کے عالم میں پیٹ کاٹ کر آپ پرائیویٹ سکولوں کی فیسیں ادا کر رہے ہیں ۔ اب یہاں دو مزید سوال پیدا ہوتے ہیں ۔  پہلا سوال یہ کہ کیا کبھی آپ نے کمیونٹی کی سطح پر سرکاری اداروں کی بہتری کے لیے کوئی کوشش کی ، کبھی محلے یا شہر کے عمائدین کا وفد بنا کر آپ محکمہ تعلیم کے افسران سے جا کر ملے یا کبھی زندگی میں اپنے کونسلر ، اپنے چیئر مین ، اپنے میئر ، اپنے ایم پی اے ، اپنے ایم این اے یا اپنے حلقے کے کسی وزیر سے آپ نے انفرادی یا اجتماعی سطح پر کوئی مطالبہ کیا کہ جناب ہمارے سرکاری تعلیمی اداروں کے بارے میں ہمارے کچھ تحفظات ہیں وہ سن لیجیے اور ان کی بہتری کے لیے ہمارے پاس ایک پلان ہے اس پر تھوڑا غور فرما لیجیے؟ کیا وجہ ہے آپ دنیا جہان کے معاملات پر صبح سے رات گئے تک عالمانہ تبصرے فرماتے رہتے ہیں لیکن آپ نے کبھی اپنے اتنے اہم ، سنگین اور بنیادی مسئلے پر توجہ نہیں فرمائی؟  یہاں دوسرا سوال یہ پیدا ہوتا ہے کہ سرکاری سکولوں پر جو عدم اعتماد آپ کو پرائیویٹ سکول لے گیا ، وہاں پہنچ کر کیا اس میں کچھ کمی واقع ہوئی اور کیا اب پر اعتماد ہیں آپ کے بچے کو اچھی تعلیم دی جا رہی ہے؟ کیا آپ نے کبھی یہ جاننے کی کوشش کی کہ مہنگے سکولوں میں جو اساتذہ آپ کے بچوں کو پڑھا رہے ہیں ان کا اپنا تعلیمی معیار کیا ہے؟ سرکاری اداروں کا تو سب کو علم ہے اتنی تعلیمی استعداد ہو گی تو وہاں کسی استاد کی تعیناتی کی جائے گی لیکن پرائیویٹ اداروں کا معیار کیا ہے ، کیا کبھی آپ نے یہ سوال پوچھا اور کیا کبھی کسی سکول نے بچے کی ڈائری پر ایسی کوئی تفصیل لکھ کر آپ کو بھیجی ؟ کیا آپ کو کچھ خبر ہے پرائیویٹ سکول کے ایک سیشن میں کتنی بار اساتذہ تبدیل ہو جاتے ہیں اور کیا آپ کو کچھ بتایا جاتا ہے ایسا کیوں ہوتا ہے اور اس کی وجوہات کیا ہیں ؟  کیا آپ نے کبھی اپنے بچے کی ڈائری کو غور سے دیکھاہے کہ اساتذہ ڈائری پر لکھے ایک فقرے میں کتنی غلطیاں کرتے ہیں ۔ کیا کبھی آپ نے ان وجوہات پر غور کیا ؟  کبھی بچے کا بستہ اٹھا کر معلوم تو کیجیے اس کا وزن کیا ہے؟ کبھی آپ نے غور کرنے کی زحمت کی ہے اتنے چھوٹے سے معصوم سے بچے کا بستہ اتنا بھاری کیوں ہے؟ اس بستے میں تعلیم کا مواد ہے یا یہ بچہ اس سکول کے کاروباری مفادات کے بوجھ تلے دب چکا ہے۔ کیا وجہ ہے پریپ اور نرسری کے بچوں کو بھی ایک سال میں سیشن کے نام پر دو دو تین تین مرتبہ کتابیں لینا پڑتی ہیں اور سہہ ماہی ششماہی کے بعد نصاب بدل جاتا ہے؟ کبھی آپ نے اس پہلو پر سوچا ہے پرائیویٹ سکولز نوٹ بک اور کاپیاں وغیرہ مارکیٹ سے کیوں نہیں لینے دیتے اور انہوں نے اس چھپائی کی ذمہ داری خود اٹھائی ہوتی ہے یا ٹھیکے پر دی ہوتی ہے تو اس کی وجہ کیا ہے؟ یہ سب کچھ فروغ تعلیم کے باب میں ان کی حساسیت ہے یا معاملہ کچھ اور ہے؟  اب ایک اور سوال پر بھی غور فرمائیے ۔ سرکاری سکول کی بجائے پرائیویٹ سکول کا انتخاب کہیں آپ کے لاشعور میں چھپے احساس کمتری کی علامت تو نہیں کہ لوگ کیا کہیں گے اس کا بچہ سرکاری سکول میں پڑھتا ہے؟ کہیں ایسا تو نہیں آپ کے خیال میں جہاں دھوبی ، بڑھئی ، موچی ، مزدور ، حجام وغیرہ کے بچے پڑھتے ہوں وہاں جانے سے آپ کے بچے کی ’’ کلاس‘‘ متاثر ہو سکتی ہے؟ جیسے ہمارے ہاں شادی بیاہ سے لے کر برتھ ڈے تک کی تقاریب فضول اور شرمناک تصنع میں لپٹ چکیں ایسے ہی ہمارا اجتماعی احساس کمتری اب یہ گوارا نہ کر سکتا ہو کہ ہمارے بچے سرکاری سکولوں میں پڑھیں؟ چنانچہ ہم اہتمام فرماتے ہیں خاندان کی کسی تقریب میں کوئی سوال کر لے بچے کہاں پڑھتے ہیں تو ہم جواب میں کسی مہنگے سکول کا نام لے کر اپنے جنم جنم کے احساس کمتری کا ازالہ کر سکیں۔  کالج اور یونیورسٹی کا معاملہ الگ ہے ، ریاست اس سے عملا ہاتھ اٹھا چکی ۔ لیکن آئین میں طے کر دیا گیا ہے کہ میٹرک تک تعلیم مفت فراہم کرنا ریاست کی ذمہ داری ہو گی ۔ پھر کیا وجہ ہے گلی گلی پرائیویٹ سکول کھل رہے ہیں ۔ جو ادھوری ذمہ داری ریاست نے اپنے سر لی ہے کیا وہ اسے بھی ادا کرنے کو تیار نہیں ؟  صبح سے رات گئے تک ہر قائد محترم کے حصے کے بے وقوف ، اپنے اپنے شعبہ ہائے زندگی میں ، اپنے اپنے رہنما کے فضائل بیان کرتے ہیں اور دوسرے قائد محترم کے حصے کے بے وقوفوں سے لڑتے ہیں ۔ تبدیلی کا جو آخریی راستہ دستیاب تھا اسے بھی اختیار کر کے دیکھ لیا گیا ہے اور انجام آپ کے سامنے ہے۔ اب ایک ہی صورت باقی ہے کہ عام لوگ اشرافیہ کی بجائے اپنے مسائل پر بات کریں ۔ یاد رکھیے کوئی سپر مین ، کوئی ٹارزن آپ کے مسائل حل نہیں کرے گا ۔ آپ نے خود آگے بڑھ کر انہیں حل کرنا ہے۔رہنمائوں کے بلاول ، مریم اور سلمان مزے میں ہیں ۔ آپ اپنے اپنے بلاول، مریم اور سلمان کی فکر کریں ۔ اپنے حق کے لیے آواز اٹھانا سیکھیے۔ اپنے اپنے قائد محترم کی بجائے صرف اپنے حصے کا بے وقوف بننا ہو گا۔ سوال یہ ہے کیا ہم یہ بھاری پتھر اٹھا سکیں گے؟ کیا ہم خود کو یہ یقین دلا سکتے ہیں کہ ہمیں ہماری مائوں نے غلام نہیں، آزاد جنم دیا تھا؟

##############################
https://web.facebook.com/asif.mahmood.1671/posts/2603217729799999
یہ آخری صدی ہے کتابوں سے عشق کی؟ ترکش / آصف محمود اگر آپ سے یہ سوال پوچھا جائے کہ 2019 ء میں آپ کتنی لائبریریوں میں گئے ، وہاں کتنے گھنٹے گزارے اور اس پورے سال میں آپ نے کتنی کتب کا مطالعہ کیا تو آپ کا جواب کیا ہو گا ؟ افتخار عارف جیسے اسیر عشق نے کہا تھا: عجب گھڑی تھی  ، کتاب کیچڑ میں گر پڑی تھی ۔ برادرم احمد اعجاز نے ایک دن پوچھا : کچھ سمجھ آئی افتخار عارف کیا کہہ گئے ہیں ؟ کچھ سوال پر غور کیا ، تھوڑا شعر پر ، دن ڈھل چکا تھا اور مجھے سمجھ نہیں آ رہی تھی یہ جنگل ہٹ پر شام اتر رہی ہے یا میرے دل میں ۔ یہ وہی کیفیت تھی جو میر نے عشروں پہلے بیان کر دی تھی:  اس کا منہ دیکھ رہا ہوں سو وہی دیکھوں ہوں  نقش کا سا ہے سماں ، میری بھی حیرانی کا  چند سال پہلے ایسے ہی ایک خیال آیا ، تب مسٹر بکس کے مالک یوسف بھائی حیات تھے اور سپر مارکیٹ کی مسٹر بکس اپنا ڈیرہ ہوا کرتا تھا ۔ کتاب کلچر پر بات نکلی تو یوسف بھائی نے کہا کبھی وقت ملے تو جوتوں کی دکان اور کتابوں کی دکان کا تقابل کیجیے اور بتائیے یہ قوم جوتے سے زیادہ پیار کرتی ہے یا کتاب سے۔  یہ بڑا دلچسپ نکتہ تھا ۔ دل میں اتر گیا ۔ مہینوں بعد ایک شام میں کیمرا مین کے ساتھ سپر مارکیٹ میں جوتوں کی ایک اوسط درجے کی دکان پر چلا گیا ۔ ایک صاحب وہاں کھڑے تھے میں نے پوچھا آپ کے خیال میں جوتے کی مناسب قیمت کیا ہے اور کتنی قیمت کا جوتا آپ کے نزدیک مہنگا جوتا سمجھا جائے گا ۔ جواب ملا تین ہزار سے چار ساڑھے چار ہزار تک معقول قیمت سمجھی جائے گی اور پانچ ہزاراور اس سے اوپر کا جوتا مہنگا ہو گا۔  اگلا پڑائو مسٹر بکس تھا ۔ جو شہر کی سب سے اچھی بک شاپ تھی ۔ یہی سوال وہاں پانچ سات لوگوں سے پوچھا کہ کتاب کی مناسب قیمت آپ کے خیال میں کیا ہے اور کتنی قیمت کی کتاب کو آپ مہنگا تصور کریں گے ۔ مختلف جوابات ملے لیکن اس پر اتفاق تھا کہ ایک ہزار سے زیادہ قیمت والی کتاب مہنگی تصور کی جائے گی۔ میں نے یوسف صاحب کو بتایا کہ یہ نتائج آئے ہیں۔ انہوں نے ہنس کر کہا ،پھر فیصلہ خود ہی کر لیجیے اس قوم کو کس چیز سے پیار ہے، جوتوں سے یا کتاب سے؟  اگلے روز میں ایک نیا سوال لے کر انہی دو دکانوں پر ایک بار پھر جا پہنچا ۔ اب کے سوال یہ تھا کہ اس سال میں آپ نے کتنے جوتے خریدے اور کتنی کتابیں۔ جوتوں کا سوال ہوتا تو جواب ملتا چار ، پانچ ، سات اور کتابوں کا سوال ہوتا تو وہی میر صاحب والی بات کہ نقش کا سا ہے سماں ، میری بھی حیرانی کا ۔ لوگوں کو یاد ہی نہیں تھا کتنے سال پہلے انہوں نے کوئی کتاب خریدی تھی، حتی کہ اکثریت اس سوال کے جواب میں بھی سوچ میں پڑ گئی کہ آخری مرتبہ کتاب پڑھی کب تھی۔ لوگوں سے سادہ سا سوال پوچھا اپنی پسندیدہ تین کتابوں کے نام بتا دیجیے ، اکثریت اس کا جواب بھی نہ دے سکی ۔ اور یاد رہے یہ چیچوں کی ملیاں کی بات نہیں ہو رہی ، یہ اسلام آباد کی سپر مارکیٹ کی بات ہو رہی ہے۔  کوئی المیہ سا المیہ ہے ،لائبریریاں ختم ہو گئیں ، ہوٹل کھلتے چلے گئے۔ دماغ سکڑ گئے اور توندیں پھیلتی چلی گئیں ۔ بیس کروڑ کی آبادی ہے لیکن کتاب کا ایڈیشن مبلغ پانچ سو یا ایک ہزار کتابوں پر مشتمل ہوتا ہے۔ اعجاز توکل کیسے لوگ اب کہاں سے آئیں جن کا مطالبہ ہو: قبروں میں نہیں ہم کو کتابوں میں اتارو۔ اب تو کتاب اجنبی ہو گئی ۔ کیچڑ میں گر پڑی ہے۔ وہ زمانے اب قصہ ماضی ہوئے جب محمد علوی نے کہا تھا:  کبھی آنکھیں کتاب میں گم ہیں  کبھی گم ہے کتاب آنکھوں میں  اسلام آباد میں ایک ہی پبلک لائبریری ہے اور وہ ریڈ زون میں اس جگہ واقع ہے جہاں جانے کا کوئی عام شخص تصور ہی نہیں کر سکتا ۔ اہل سیاست کو مطالعے کا شوق ہی نہیں رہا ۔ کبھی کسی سیاست دان کو کسی گفتگو میں کسی کتاب کا حوالہ دیتے نہیں سنا ۔ چنانچہ گفتگو کا معیار پست سے پست تر ہوتا جا رہا ہے۔ مطالعے کا ذوق رکھنے والے اہل سیاست دھیرے دھیرے اجنبی ہوتے گئے۔ اب وہی مرد میدان ہے جو اپنی اور دوسروں کی عزت پامال کرنے کا ہنر جانتا ہو۔ کچھ یاد سا پڑ رہا ہے کسی غیر ملکی خاتون نے نواز شریف صاحب کا انٹرویو کیا تھا اور لکھا کہ ان کے عالی شان گھر میں صرف ایک ہی کتاب پڑی تھی اور وہ فون کی ڈائرکٹری تھی۔اب شاید وہ بھی نہ ہو ، صرف چیک بک نام کی ایک کتاب باقی ہو۔  عمران خان صاحب نے اگلے روز انسٹا گرام اور ٹویٹر پر ایک تصویر شیئر کی جس میں وہ جناب سردار خان نیازی کی کتاب حلقہ احباب کی رونمائی کر رہے ہیں۔ کتاب تو دلچسپ ہے ہی تاہم یہ دیکھ کر بھی اچھا لگا کہ اہل اقتدار کے ہاں کتاب بھی ایک معتبر چیز ہے۔عمران خان کی سیاست پر تو تاریخ اپنا فیصلہ قریبا سنا ہی چکی۔ اب اگر وہ کتاب کلچر کے فروغ کو اپنی ترجیح بنا لیں تو شاید تاریخ انہیں تبدیلی کے اولین نقش کے طور پر یاد رکھے۔  مطالعے سے بے نیاز قوم دھرتی کا بوجھ ہوتی ہے۔ یہ علم ہے جو معاشروں کو معتبر کرتا ہے۔ کبھی معلوم کر لیجیے کہ ترقی یافتہ معاشروں میں کتاب سے فرد کے تعلق کی صورت کیا ہے اور وہاں کتنی لائبریریاں کام کر رہی ہیں۔ جدید دور میں بلاشبہ مطالعے کی دنیا میں بھی بڑی تبدیلی آ گئی ہے لیکن کتاب کی اہمیت آج بھی موجود ہے بلکہ مروجہ مطالعے کی سطحیت کے آزار کو دیکھیں تو کتاب کی اہمیت دو چند ہو چکی ہے۔  اب لوگ حسرت سے کہتے ہیں : یہ آخری صدی ہے کتابوں سے عشق کی ۔ مجھے اس سے اتفاق نہیں ۔ یہ ایک نیم خواندہ سماج کا فکری مغالطہ تو ہو سکتا ہے کہ کتاب دم توڑ رہی ہے لیکن حقیقت اس سے مختلف ہے۔ جن معاشروں میں علم کے باب میں حساسیت پائی جاتی ہے وہاں ایسا کوئی مغالطہ موجود نہیں ہے۔ دیکھیے افتخار عارف پھر یاد آ گئے:  ایک چراغ اور ایک کتاب اور ایک امید اثاثہ  اس کے بعد تو جو کچھ ہے وہ سب افسانہ ہے

##############################
https://web.facebook.com/asif.mahmood.1671/posts/2605436612911444
امریکہ، برادران اسلام اور امت ترکش / آصف محمود ایرانی جنرل قاسم سلمانی امریکی حملے میں جاں بحق ہو گئے ، بہت افسوس ہوا لیکن دریچہ دل پر ایک سوال نے بھی دستک دی ۔ سوال یہ ہے کہ قاسم سلمانی عراق میں کیا کر رہے تھے؟  امریکہ کی ایک تاریخ ہے ۔ اس تاریخ کے ورق ورق سے لہو ٹپک رہا ہے۔ معلوم انسانی تاریخ کے سارے فاتحین کے ہاتھوں تاراج بستیوں کے مقتولین ایک طرف رکھ دیں تب بھی مریکہ کے ہاتھوں مارے جانے والوں کی تعداد زیادہ ہو گی.امریکہ مغرب کے جمہوری نظام کے بارے اقبال کے اس شعر کی شرح ہے کہ ’’ چہرہ روشن اندروں چنگیز سے تاریک تر‘‘۔ آج کا سوال مگر اور ہے۔ سوال یہ ہے کہ مسلم معاشروں کی تباہی میں صرف امریکہ نے بنیادی کردار ادا کیا ہے یا خود مسلمان ممالک نے بھی یہ آگ سلگا ئے رکھی ہے؟ امریکہ کے بارے میں کسی کو کسی قسم کا کوئی حسن ظن نہیں ، اس کے بارے میں مسلم معاشروں میں پوری شدت اور قوت کے ساتھ ایک رائے موجود ہے۔ معاملہ اب اور ہے۔ سوال یہ ہے کہ جنہیں مسلم امہ میں مختلف درجوں میں مسیحا سمجھا جاتا ہے اور جو امت کی قیادت کے دعویدار ہیں ان کے بارے میں اس ستم رسیدہ امت کی نفسیاتی گرہ کھلنے کا کوئی امکان ہے یا نہیں؟  مسلم دنیا آج میدان جنگ بن چکی ہے اور مسلم معاشرے ایک ایک کر کے تاراج ہوتے جا رہے ہیں ۔ المیے کی ہر کہانی کا ایک کردار امریکہ ہے ۔ اس میں کوئی دوسری رائے موجود نہیں کہ امریکہ کے افسانے سے بوئے خون آتی ہے ۔ سوال مگر یہ ہے کہ مسلمانوں کے لہو سے صرف امریکہ کا دامن تر ہے یا اس کھیل میں امت خود بھی شریک ہے؟  عراق ہی کو دیکھ لیجیے۔ یہ حقیقت سب کے علم میں ہے کہ امریکہ نے یہاں ظلم و وحشت کا ایک کھیل برپا کیے رکھا۔اس درندگی میں اس نے کسی ہچکچاہٹ کا مظاہرہ نہیں کیا ۔ انسانی حقوق اور انسانی جان کی حرمت کو اس نے بے رحمی سے کچلا۔ اس کی بے نیازی کا عالم یہ تھا کہ امریکہ کے مشہور ٹی وہ شو  ’’ 60 منٹ‘‘ میں میڈیلن البرائٹ سے جب سوال کیا گیا کہ امریکی پابندیوں کی وجہ سے پانچ لاکھ بچے عراق میں مر چکے ہیں ۔  کیا ہمیں اتنی بھاری قیمت دینی چاہیے؟ تو ان کا جواب تھا : جی ہاں ، یہ ایک مناسب قیمت ہے ، دینی چاہیے۔ خود امریکی دانشور نام چامسکی امریکہ کو ’’ روگ سٹیٹ ‘‘ کے نام سے یاد کرتے ہیں ۔ سوال مگر یہ نہیں کہ امریکہ ’’ روگ سٹیٹ ‘‘ ہے یا نہیں ۔ سوال یہ ہے کہ مسلم دنیا میں کیا سب حاجی صاحب ہیں یا مسلمان معاشروں کی تباہی میں امریکہ کے ساتھ ساتھ کچھ برادر اسلامی ممالک بھی شامل ہیں؟  جب آپ اس سوال پر غور کرتے ہیں تو معاملے کا ایک وسیع تناظر سامنے آتا ہے۔ اس میں پھر صرف یہ سوال نہیں اٹھتا کہ کس طرح امریکہ نے انسانی قدروں اور بین الاقوامی قوانین کو پامال کرتے ہوئے بغداد ایر پورٹ پر قاسم سلمانی کو قتل کر دیا ، بلکہ اس کے ساتھ ہی یہ سوال بھی اٹھتا ہے کہ قاسم سلمانی عراق میں کیا کر رہے تھے؟ جب یہ سوال اٹھے گا تو پھر اس کا مخاطب صرف ایران نہیں رہے گا ، مشرق وسطی کی سیاست کے تمام کردار اس سوال کے مخاطب ہوں گے ۔مسلم سماج اپنی بقاء چاہتا ہے تو اسے یہ سب سوال ایک ساتھ اٹھانے چاہییں؟  مشرق وسطی آتش فشاں کا دہانہ بن چکا ہے ۔ لیکن چمن کی یہ تباہیاں بے وجہ نہیں ہے ۔ سچ تو یہ ہے کہ کچھ باغباں بھی برق و شرر سے ملے ہوئے ہیں ۔ ہمارے باہمی تنازعات تھمنے میں ہی نہیں آتے۔ ہم ایک دوسرے کا وجود برداشت نہیں کر پاتے۔ ایران سعودی عرب اور سعودی عرب ایران سے خفا ہے اور اس کشمکش نے مشرق وسطی کو دائمی میدان جنگ بنا رکھا ہے۔ امریکہ کے لیے تو یہ دعوت طعام ہے۔ امریکی بربریت پر ضرور بات ہونی چاہیے لیکن یہ سوال بھی پوچھا جانا چاہیے کہ امریکہ کے لیے یہ دستر خوان بچھایا کس نے ہے؟  ایران سعودی عرب تنازعہ کیا کم تھا کہ اب ترکی بھی میدان میں ہے۔ یورپی یونین میں شمولیت کی متواتر کوششوں میں ناکامی کے بعد اب وہ بھی امت کی قیادت کا دعویدار ہے۔ پہلے یہ کام سعودی عرب کرتا تھا اب ترکی بھی مسلم دنیا میں مساجد اور مدرسے تعمیر کروا رہا ہے۔ افریقہ کے جبوتی ، گھانا ، برکینو فاسو ، مالی، چاڈ سمیت دنیا کے 25 ممالک میں ترکی مساجد اور مدرسے تعمیر کروا رہا ہے۔ کبھی ہم نے غور کیا کہ سعودی عرب ایران اور ترکی ، ان تمام برادران اسلام کی توجہ کا بنیادی مرکز مساجد اور مدارس ہی کیوں ہیں؟ شاید اس لیے کہ مقصد مسلم معاشروں کی فلاح و بہبود نہیں بلکہ وہاں کے مذہبی طبقے میں اپنا اثرو رسوخ ہے تا کہ فکری پراکسی کے طور پر سند رہے اور بوقت ضرورت کام آئے۔ اس سرمایہ کاری کے نتائج دیکھنا ہوں تو پاکستان کو دیکھ لیجیے جہاں مذہبی طبقات پاکستان سے زیادہ اپنے اپنے سرپرست اور ہمدرد برادر اسلامی ملک کے لیے زیادہ پریشان پائے جاتے ہیں۔  مسلم معاشرے برادر اسلامی ممالک کی باہمی چپقلش کا میدان جنگ بن کر رہ گئے ہیں۔ مشرق وسطی میں آگ لگی ہے تو اس کی ایک وجہ یہ بھی ہے کہ برادر اسلامی ممالک جنگ سے تباہ شدہ ان معاشروں میں مرہم اور خیر خواہی بانٹنے کی بجائے یہاں اپنے لیے امکانات تلاش کرتے پائے جاتے ہیں اور اس کے لیے سیاسی اور عسکری ہر حربہ استعمال کیا جاتا ہے۔ مسلح نجی لشکر تیار کیے جاتے ہیں اور معاشرے کو تباہی کی دلدل میں دھکیل دیا جاتا ہے۔  دلچسپ اور بے رحم حقیقت یہ ہے کہ امت کی قیادت کے دعویدار برادران اسلام کے اپنے اپنے معاشروں میں امن اور سکون رہتا ہے۔  اعلائے کلمۃ الحق کی اس جنگ میں یہ اہتمام رکھا جاتا ہے کہ اپنے ملک میں امن رہے اور یہ جنگ دوسرے برادران اسلام کے ہاں لڑی جائے ، یعنی تباہی وہاں ہو اور امت کی قیادت مال غنیمت میں ان برادران اسلام کو مل جائے۔ خیر خواہی نہیں ، یہ اسی مال غنیمت کی ملکیت کی کشمکش کا اعجاز ہے کہ کوالالمپور کانفرنس میں شرکت پاکستان کے لیے ممکن نہیں رہتی ۔  بین الاقوامی سیاست میں امت کا کہیں وجود نہیں۔ امت کی افادیت اب صرف اتنی ہے کچھ برادران اسلام اس کی رومانویت کی آڑ میں اپنی نیشن سٹیٹ کے مفادات کا تحفظ کر سکیں۔ ....

##############################
https://web.facebook.com/asif.mahmood.1671/posts/2603960366392402
مولانا سادہ بہت ہیں یا چالاک بہت؟ آصف محمود قومی اسمبلی آرمی ایکٹ میں ترمیم کے معاملے کو کل دیکھے گی. حکومت ترمیم لا رہی ہے، ن لیگ نے غیر مشروط اور پی پی پی نے مشروط حمایت کا اعلان کر رکھا ہے. جماعت اسلامی نے مخالفت کا اعلان کیا ہے. یہ صف بندی تو واضح ہے. لیکن مولانا نے اس دفعہ کچھ زیادہ ہی مہارت کا ثبوت دینے کی کوشش کی ہے. اب معلوم نہیں وہ سادہ بہت ہیں یا چالاک خود. دوسروں کو دھوکہ دے رہے ہیں یا خود کو اور اپنے سادہ لوح وابستگان کو. مولانا نے حمایت کی نہ مخالفت. معاملے کے میرٹ کو ہاتھ لگائے بغیر حیلہ کیا کہ چونکہ ہم اس جعلی اسمبلی کو تسلیم ہی نہیں کرتے اس لیے اتنے اہم معاملے میں ہم اس اسمبلی کو فیصلہ کرنے کے قابل ہی نہیں سمجھتے. سوال ہوا کیا آپ مخالفت میں ووٹ دیں گے؟ فرمایا یہ بھی اسمبلی کے حق کو ماننے والی بات ہو گی جب کہ ہم تو جعلی اسمبلی کے اس حق کو ہی نہیں مانتے کہ وہ اس اہم معاملے میں فیصلہ کرے.سوال وہی ہے مولانا سادہ بہت ہیں یا چالاک بہت.  یادش بخیر یہی جعلی اسمبلی تھی جس نے صدر منتخب کرنا تھا. مولانا اس وقت اپوزیشن کے امیدوار بن کر سامنے آئے اور عارف علوی کے مقابلے میں 184 ووٹ حاصل کیے. تب تو یہ نہیں کہا کہ یہ اسمبلی جعلی ہے اور اسے ہم اسے یہ حق نہیں دیتے کہ وہ افواج پاکستان کے سپریم کمانڈر یعنی صدر پاکستان کا انتخاب کرے. آج یہ دلیل اور یہ منطق کہاں سے آگئی؟ سوال وہی ہے

##############################
https://web.facebook.com/asif.mahmood.1671/posts/2607727289349043
کیا ایران اور امریکہ میں جنگ ہو سکتی ہے؟ ترکش / آصف محمود کیا ایران اور امریکہ میں جنگ ہو سکتی ہے؟ چند سال قبل میرے مطابق اس کا جواب نفی میں تھا ، آج اس سوال کا جواب ’’ ہاں ‘‘ ہے ۔  جن عوامل نے امریکہ کو اس تصادم سے روک رکھا تھا ، ان میں اب وہ شدت نہیں رہی کہ امریکہ کو کسی مہم جوئی سے روک سکیں ۔ ایران کے جس ممکنہ اقدام سے امریکہ خائف ہوا کرتا تھا اب ہو سکتا ہے امریکہ خود یہ چاہتا ہو ایران وہ قدم اٹھا ہی لے۔ طاقت کا توازن ہی نہیں ، پورا منظر نامہ بدل چکا ہے اور انتہائی خوفناک طوفان خطے کی طرف بڑھ رہا ہے۔  آبنائے ہر مز ایران کی طاقت تھا۔ بحیرہ عرب خلیج فارس  اور خلیج عمان کے درمیان تیل کی ترسیل کا یہی واحد راستہ ہے ۔ ا س کا مرکز آبنائے ہر مز ہے۔ آبنائے ہرمز کے دائیں بائیں ایران ہے۔ پوری خلیج فارس کے ساتھ بھی ایران کی سرحد ہے اور خلیج عمان کی جانب بھی ایران ہے ۔ آبنائے ہر مز کی چوڑائی صرف 21 میل ہے۔ لیکن ان 21 میلوں میں سے ہر جگہ جہاز نہیں گزر سکتے۔ سپر ٹینکرز کے گزرنے کے قابل جو علاقہ ہے اس شپنگ لین کی چوڑائی صرف دو میل ہے۔ ایران جب چاہے دو میل کی اس پٹی سے جہازوں کی آمدورفت کو روک سکتا ہے۔  کیا ہمیں معلوم ہے یہ آمدو رفت اگر روک دی جاتی ہے تو اس کا مطلب کیا ہے؟ اس کا مطلب یہ ہے کہ کویت ، قطر ، یو اے ای اور سعودی عرب کا تیل دنیا تک نہیں پہنچ سکتا ۔ دنیا کو تیل کی سپلائی کا بیس فیصد یہاں سے جاتا ہے اور ہر روز آبنائے ہر مز سے 22 ملین بیرل تیل گزرتا ہے۔ سینکڑوں میل پر پھیلا بارڈر ایران کو یہ غیر معمولی صلاحیت دیتا ہے کہ وہ جب چاہے آبنائے ہر مز بند کر دے. ایران کے ہاتھ یہ ایک ایسی جغرافیائی برتری ہے جس کا اب تک کوئی متبادل نہیں۔  آبنائے ہر مز کے حوالے سے ایران کی اس برتری کا امریکہ کے پاس کوئی توڑ نہیں تھا ۔ امریکی بحری قوت بھی ایران کو آبنائے ہرمز پر اثر انداز ہونے سے نہیں روک سکتی کیونکہ معمولی سے ایرانی ساختہ میزائلوں سے بھی اس شپنگ لین کو معطل کیا جا سکتا ہے۔ ہمارے سامنے ہے کہ افغانستان میں قبضے کے باوجود طالبان ختم نہیں ہو سکے اور آئے روز وہاں حملے ہوتے رہتے ہیں ۔ امریکہ اگر ایران کی بری ، بحری اور فضائی قوت تباہ بھی کر دے اور وہاں زمینی طور قبضہ بھی کر لے تب بھی ایران کے چند جنگجو مقامی ساختی میزائل کندھے پر رکھ کر اس بات کو یقینی بنا سکتے ہیں کہ آبنائے ہر مز سے تیل کے ٹینکر نہ گزریں ۔ یہ وہ پہلو تھا جس نے ایران کو کسی بھی امریکی مہم جوئی سے بچائے رکھا۔  ایران کی ناگزیریت کی ایک اور وجہ بھی تھی ۔ وہ مشرق وسطی کی سیاست کا ایک کا ایک کردار ہے ۔ ایران اور سعودی عرب کی کشکش ایک حقیقت ہے اور اس کا سب سے زیادہ فائدہ امریکہ نے اٹھایا ۔ وہ اس دائمی کشمکش کے ایک کردار کو کیوں ختم کرے گا ؟ یہ پہلو اب بھی کسی حد تک موجود ہے ، تاہم یہ آج کا موضوع نہیں۔ آج آبنائے ہر مز پر بات ہو گی۔  ٹرمپ کے آنے کے بعد آبنائے ہر مز کے بارے میں امریکی پالیسی تبدیل ہوتی نظر آ رہی ہے۔ ٹرمپ نے آتے ہی یہ سوال اٹھایا کہ جمی کارٹر کے زمانے سے امریکہ نے آبنائے ہر مز کی حفاظت کی جو ذمہ داری لے رکھی ہے اس سے امریکہ کو کیا ملا ۔ ٹرمپ نے یہ سوال بھی اٹھایا کہ آبنائے ہر مز سے تیل صرف امریکہ کو تو نہیں جاتا ساری دنیا کو جاتا ہے۔ اب تیل اگر ساری دنیا کو جاتا ہے تو اس کی حفاظت امریکہ اکیلے کیوں کرتا پھرے؟ امریکہ میں اس پر کافی بحث ہوئی کہ تیل کی ترسیل یقینی بنانے کے لیے امریکی بحریہ موجود ہے تو کیوں اور کس لیے؟  امریکی سوچ میں اس تبدیلی کی دو بڑی وجوہات ہیں ۔ پہلی وجہ چین ہے۔ چین دنیا میں تیل کا سب سے بڑا خریدار ہے۔ چین سعودی عرب سے ہر روز8 ملین ٹن تیل خرید رہا ہے۔ یہ تیل چین تک کیسے پہنچتا ہے؟ آبنائے ہرمز سے گزر کر۔ اب امریکی پالیسی سازوں کے پیش نظر سوال یہ تھا کہ ہر روز 8 ملین ٹن تیل آبنائے ہرمز سے گزر کر چین کو جاتا رہے اور آبنائے ہر مز کی سیکیورٹی کی قیمت معاشی اور سفارتی طور پر ہم ادا کرتے رہیں تو ہمیں بھی کوئی عقل مند کہے گا ۔ یہ اگر مجبوری ہے تو ساری دنیا کی ہے۔ اس مجبوری کا بوجھ صرف امریکہ کیوں اٹھائے؟  دوسری وجہ ناروے کا جان سیوڈرپ آئل فیلڈ ہے جس کے نصف درجن سے زیادہ کنویں کامیابی سے کام کرنا شروع ہو چکے ہیں ۔ یہاں 480 ملین کیوبک میٹر تیل موجود ہے۔ ہمارے ہاں چونکہ سیاسی منظر نامے میں اے ٹی ایم کی اصطلاح بہت استعمال کی جاتی ہے تو آسان تفہیم کے لیے جان لیجیے کہ ڈیوڈ نکل نے اس آئل فیلڈ کو ابھی ایک ماہ پہلے ناروے کا اے ٹی ایم قرار دیا ہے۔ ناروے سے پونے چار لاکھ بیرل تیل روزانہ نکل رہا ہے اور کہا جا رہا ہے کہ اگلے دو سالوں میں ناروے سے تیل کی سپلائی اپنے عروج پر ہو گی ۔ ناروے امریکی تیل کی ضروریات کا ایک متبادل ہے۔ امریکہ کے پاس مقامی سطح پر بھی متبادل موجود ہے۔ آبنائے ہر مز سے جانے والے تیل کی امریکہ کو آج بھی ضرورت ہے لیکن اس میں اب وہ شدت نہیں رہی کہ امریکہ سفارتی اور تزویراتی سطح پر کمپرومائز کرنے پر مجبور ہوجائے۔  چنانچہ امریکی پالیسی بدل رہی ہے۔ اس نے ایرانی جنرل کو قتل کر کے ایران کو پیغام دیا ہے کہ وقت کا موسم بدل رہا ہے۔ امریکہ شعوری طور پر اب اس کے لیے تیار ہے کہ ایران آبنائے ہر مز بند کر دے تا کہ ذرا چین کو بھی معلوم ہو کہ آبنائے ہر مز کی اہمیت کیا تھی اور امریکہ نے اگر اب تک آبنائے ہر مز کے حوالے سے حساسیت کا مظاہرہ کیا تو کیا یہ صرف امریکہ کا مفاد تھا یا باقی دنیا کا بھی ۔ امریکہ شاید چاہتا بھی یہی ہے کہ ایران ایسا کوئی ایڈ ونچر اب کر ہی دے ۔ جب تیل کی سپلائی رکے گی تو تیل بیچنے والوں کو بھی لگ پتا جائے گا اور خریدنے والوں کے بھی ہوش ٹھکانے آ جائیں گے۔  امریکہ تو اس ایڈونچر کے لیے تیار ہے۔کیا باقی بھی تیار ہیں؟ .....

##############################
https://web.facebook.com/asif.mahmood.1671/posts/2606785216109917
وزیر تعلیم پلس سفید جزیرہ پڑھیے صاحب، گتھیاں سلجھ جائیں گی

##############################
https://web.facebook.com/asif.mahmood.1671/posts/2610348539086918
مری کے مضافات میں برف باری شروع ہو چکی ہے. احباب کے لیے تازہ پکوڑے تیار ہیں.

##############################
https://web.facebook.com/asif.mahmood.1671/posts/2608464635941975
چوبیس سال بعد آج جناب افتخار عارف سے ملاقات ہوئی. چوبیس سال پہلے ہونے والی اس ملاقات میں ان سے دو سوال پوچھے تھے. پہلا یہ تھا کہ کالم لکھنا چاہتا ہوں کوئی نام تجویز کر دیں. کہنے لگے : ترکش. دوران گفتگو کہیں عیاشی کا لفظ استعمال ہوا . اب یاد نہیں کس پیرائے میں استعمال ہوا. لیکن جب ہوا تو میں نے پوچھا آپ کی رائے میں عیاشی کیا ہے؟ بولے : جب کسی کے شوق سے اس کا رزق وابستہ ہو جائے.  سالوں بعد آج بے مثال شاعر سے ملاقات ہوئی. وہ ریٹائر ہو چکے. میں عیاشی کر رہا ہوں. اللہ کا شکر ہے میرے رزق کے سارے حوالے میرے شوق سے جڑے ہیں.

##############################
https://web.facebook.com/asif.mahmood.1671/posts/2612379572217148
امریکہ رے امریکہ ! تیری کون سی کل سیدھی؟ ترکش / آصف محمود ایران امریکہ تنازع کی بڑھتی حدت میں ڈونلڈ ٹرمپ کے ٹویٹ پڑھے تو رچرڈ ریویز یاد آگئے، نیویارک یونیورسٹی سکول آف لاء کے ڈین نے کہا تھا : ’’ہم امریکی اپنی رہنمائی کے حوالے سے بے ہودہ اور واہیات باتیں علی الاعلان کرتے ہیں‘‘۔ اسی سفاک رویے کی شرح بیان کرتے ہوئے ولیم بلم نے اپنی کتاب’’ کلنگ ہوپس،یو ایس ملٹری اینڈ سی آئی اے انٹر ونشنز سنس ورلڈ وار ٹو‘‘میں لکھا : ’’بات یہ نہیں ہے کہ امریکہ کی خارجہ پالیسی اس لیے بے رحم ہے کیونکہ اس کی قیادت بے رحم ہے۔ معاملہ یہ ہے کہ ہمارے رہنما اس لیے بے رحم ہیں کیونکہ فارن پالیسی اسٹیبلشمنٹ میں صرف انہی کو عہدہ مل سکتا ہے جو بے رحم، ظالم،بے شرم اورڈھیٹ ہوں‘‘۔ یہ آج کی بات نہیں کہ اسے جناب ڈونلڈ ٹرمپ کی افتاد طبع کے باب میں لکھ دیا جائے۔ جب ناگاساکی اور ہیروشیما پر ایٹم بم پھینکے گئے اس وقت وائٹ ہائوس میں ڈونلڈ ٹرمپ تو تشریف فرما نہیں تھے۔ جب افغانستان اور عراق کو روندا گیا اس وقت بھی اقتدار ٹرمپ کے پاس نہیں تھا۔ یہ کسی فرد کی افتاد طبع نہیں یہ ایک قوم کی پالیسی کا وہی تسلسل ہے جس کا اظہار رچرڈ ریویز اور ولیم بلم نے کیا تھا۔ کسی کو اس باب میں کوئی شک ہو تو ہارڈورڈ زن کی کتاب ’’ پیپلز ہسٹری آف دی یونائیٹڈ سٹیٹس ‘‘ کا مطالعہ کر لے اور پھر بیٹھ کر فیصلہ کر لے کہ افتاد طبع کے اعتبار سے عالی جاہ کرسٹوفر کولمبس اور گرامی قدر ڈونلڈ ٹرمپ میں کتنے سنٹی میٹر کا فرق ہے؟ اقوام متحدہ اور دنیا کے نظام حیات کو پامال کرتے ہوئے اپنی مرضی مسلط کرنا اور اس کے لیے کسی بھی حد تک گزر جانا ٹرمپ کا شخصی رجحان نہیں ، یہ امریکہ کی اعلانیہ پالیسی رہی ہے۔ یہ صدر ریگن تھے جنہوں نے کہا تھا : ’’ اقوام متحدہ میں ، ہر اس مسئلے پر جس میں ہم ملوث ہوں ، ایک سو اقوام ہمارے ساتھ متفق نہیں ہوتیں اور اس عدم اتفاق سے کبھی میرا ناشتہ تک بد مزہ نہیں ہوا ‘‘۔ یہی بات کلنٹن نے اپنے انداز سے بیان کی ’’جہاں ممکن ہو ، امریکہ دیگر اقوام کے ساتھ مل کر کام کرے گا لیکن جہاں ضروری ہوا امریکہ یک طرفہ کارروائی کرے گا‘‘۔ اس معاملے میں کوئی ابہام تھا تو وہ امریکہ کے سیکرٹری آف سٹیٹ ڈین ایچیسن نے بہت پہلے ہی یہ کہہ کر دور کر دیا تھا کہ امریکہ بین الاقوامی قانون اور کسی ضابطے کا پابند نہیں۔ان کے الفاظ تھے :To Hell with International Law. ۔ اقوام متحدہ کے ساتھ امریکہ کا جو رویہ رہا اس اس کا اعتراف اقوام متحدہ میں سابق امریکی سفیر ڈینئیل پیٹرک مونہان جیسی شخصیت خود کر چکی ہے۔ پیٹرک امریکی سینیٹر بھی رہے اور چار امریکی صدور کے ساتھ کام کیا ۔ وہ اپنی کتاب ’’ ڈینجرس پلیس‘‘میں لکھتے ہیں : ’’امریکہ چاہتا تھا نتائج اقوام متحدہ کی مرضی کے مطابق نہیں بلکہ امریکہ کی مرضی کے مطابق نکلیں اور سٹیٹ ڈیپارٹمنٹ کی خواہش تھی کہ اقوام متحدہ جو بھی قدم اٹھائے وہ غیر موثر ثابت ہو۔ یہ ذمہ داری مجھے دی گئی اور میں نے اسے ادا کیا‘‘۔ نام چامسکی نے اپنی کتاب ’’ کانسینٹ ود آئوٹ کانسینٹ‘‘ میں لکھا ہے ’’اقوام متحدہ کو بالکل غیر موثر بنانا ایک معمول کا عمل تھا ۔ سابق امریکی وزیر کارجہ جارج شلز کے مطابق اگر کوئی بین الاقوامی تنظیم امریکی پالیسی کے مفاد میں کام نہیں کرتی تو اس کے باقی رہنے کا جواز بہت کم ہے‘‘۔ امریکہ کی ایک تاریخ ہے جس سے خون کی بو آتی ہے۔ کرسٹو فر کولمبس کے ہاتھ پر ریڈ انڈینز کا لہو ہے۔ صدر زیکری ٹیلر کے حکم پر امریکی افواج میکسیکو میں گھسیں تو وہاں عصمت دری اور درندگی کی تاریخ رقم ہو گئی، فلپائین میں جنرل جیکب سمتھ نے باقاعدہ حکم دیا :مجھے قیدی نہیں لاشے چاہییں ۔ قتل کر کے آگ لگا دو۔ 50 ہزار شہری قتل کرنے کے بعد امریکی انسان دوستی یوں جاگی کہ جنرل جیکب کا کورٹ مارشل ہوا اور سزا یہ ملی کہ محض ریٹائر کر دیا گیا ۔ جنگ عظیم اول اور دوم میں ان کی درندگی ایک مثال بن چکی،جاپان پر گرے ایٹم بم تو دنیا کو یاد ہیں لیکن وہاں جو عصمت دریاں کی گئیں ان پر تو اب بات ہی کوئی نہیں کرتا۔بسمانی میں امریکیوں نے اٹلی کے قیدیوں کو اجتماعی طور پر قتل کر دیا ۔ ڈویڈ ولسن کی ’’ سیکرٹ وار‘‘ پڑھیے آپ کو معلوم ہو گا امریکی فوجیوں نے فرانس ، برطانیہ اور جرمنی کی کتنی عورتوں کی عصمت دری کی۔ صرف فرانس میں امریکی فوجیوں کے ہاتھوں عصمت دری کے جو واقعات رپورٹ ہوئے ان کی تعداد3500ہے۔ مائی لائی کے قتل عام کو کبھی پڑھیے ، ہوش ٹھکانے آ جائیں گے۔ جاپان میں امریکی فوجیوں کے کارناموں کو خود امریکی یونیورسٹی آف السٹر کے پروفیسر سمن ہارے سن نے اپنی کتاب ’’ سکل ٹرافیزآف دی پیسیفک وار‘‘ میں بیان کرتے ہوئے لکھا ہے ــ’’امریکی فوجی جاپانی قیدیوں کے سر کاٹ کر پکاتے اور کھاتے بھی رہے‘‘۔ امریکی صدارتی امیدوار جان مک کین کے مشیر نیا ل فرگوسن نے اپنی کتاب ’’ دی وار آف دی ورلڈ۔۔‘‘ میں لکھا ’’دشمن کی کھوپڑیوں کو ابال کر ، کھال اتار کر انہیں یاد گار کے طور پر رکھنا ایک معمول تھا۔کان، ہڈیاں اور دانت تک اکٹھے کیے گئے‘‘۔ امریکی کی یونیورسٹی آف الینائس کے شعبہ تاریخ کے پروفیسر جیمز جے وینگارٹنر اپنی کتاب ’’ ٹرافیز آف وار ‘‘ میں لکھتے ہیں کہ جاپانیوں کو قتل کر کے ان کے جسم کی ہڈیوں سے مختلف چیزیں بنائی گئیں اور رکن کانگریس نے ایک جاپانی کے بازو کی ہڈی سے بنا ایک’’ لیٹر اوپنر‘‘صدر فرینکلن روز ویلٹ کو تحفے میں پیش کیا۔ آپ کو یہ جان کر دکھ ہو گا یہ حرکت آج بھی ختم نہیں ہو سکی ۔ ایشین ٹریبیون کی25 اپریل 2011 ء کی رپورٹ میں یہ انکشاف کیا گیا ہے کہ افغانستان میں تعینات ففتھ سٹرائکر برگیڈ کے تھرڈ پلاٹون کی ’’ براوو کمپنی‘‘ کے ایک فوجی جرمی مارلوک نے ایک پندرہ سالہ نہتے افغان لڑکے گل مدین کو قتل کرنے کے بعد اس کی انگلی کاٹ کر سووینیئر کے طور پر اپنے پاس رکھ لی ۔ قاتل نے اعتراف کیا اس نے صرف تفریح کے طور پر یہ قتل کیا تھا ۔ ایک کالم میں آدمی کیا کچھ لکھے؟ ایمنسٹی انٹرنیشنل نے اپنی سالانہ رپورٹ میں لکھا تھا :’’ کوئی دن ایسا نہیں گزرتا جب کسی مرد عورت اور بچے کو قتل نہ کیا جائے،تشدد کا نشانہ نہ بنایا جائے یا اسے غائب نہ کر دیا جائے اور امریکہ اس ظلم میں شریک نہ ہو‘‘۔ ......

##############################
https://web.facebook.com/asif.mahmood.1671/posts/2611111009010671
باہر برف پڑ رہی تھی اور یہ دو بلیاں آگ تاپنے اندر آ بیٹھیں. ان کی شرارتیں دیکھیں تو آسٹریلیا کے معصوم جانور یاد آ گئے.  سی این بی سی کے مطابق  480 ملین جانور اور پرندے مر گئے. یاد رہے ایک ملین دس لاکھ کا ہوتا ہے. کوئی دکھ سا دکھ ہے. ناصر کاظمی نے کہا تھا : آئینے آنکھوں کے دھندلے ہو گئے.

##############################
https://web.facebook.com/asif.mahmood.1671/posts/2613148902140215
بیٹھے بیٹھے دن ڈھل گیا

##############################
https://web.facebook.com/asif.mahmood.1671/posts/2613074515480987
سیاست کو چولہے میں ڈالیے  صاحب ، مری کا موسم بہت حسین ہو رہا ہے.

##############################
https://web.facebook.com/asif.mahmood.1671/posts/2614826555305783
نواز شریف نرے تاجر ہیں البتہ عمران خان بو علی سینا اور سقراط کا کشتہ زمرد ہیں.

##############################
https://web.facebook.com/asif.mahmood.1671/posts/2615245341930571
کیا جنگ کا خطرہ ٹل گیا؟ آصف محمود ایران کے جوابی حملے پر صدر ٹرمپ نے ٹویٹ میں کہا ہے کہ وہ شام تک اس پر پالیسی بیان جاری کریں گے. معاملہ کافی الجھا ہوا محسوس ہو رہا ہے. ہمیں چند پہلوؤں پر غور کر نا ہو گا.  1. ٹرمپ نے ایرانی جنرل قاسم سلمانی کو مارنے کا حکم کیوں دیا؟ جنرل سلمانی اسامہ بن لادن یا ایمن الظواہری کی طرح انڈر گراونڈ نہیں تھے کہ اب اچانک سامنے آنے پر امریکہ نے موقع ضائع کرنا مناسب نہ سمجھا ہو اور فوری ہٹ کر دیا ہو. وہ منظر پر موجود تھے. اور اس متحرک اور اعلانیہ انداز سے موجود تھے کہ ایک دوسرے ملک میں واضح شناخت کے ساتھ موجود تھے. مشرق وسطی میں وہ نہ صرف متحرک تھے بلکہ ان کی سرگرمیوں کا ابلاغ سوشل میڈیا پر بھی ہوتا رہتا تھا. پھر ایسا کیا ہوا کہ انہیں اس موقع پر ختم کرنے کا فیصلہ کیا گیا؟ امریکہ نے اگر یہ کام آج تک نہیں کیا تو اب کیا ضرورت پیش آ گئی تھی؟ 2.  اس سوال کا جو جواب امریکی انتظامیہ دے رہی یے وہ مبہم اور غیر تسلی بخش ہے. صدر ٹرمپ نے کہا کہ جنرل سلمانی ایک بہت بڑا اور مہلک حملہ کرنے جا رہے تھے. جب پومپیو سے سوال ہوا کہ جنرل سلمانی سے خطرے کی نوعیت کیا تھی تو ان کے پاس کوئی واضح جواب نہ تھا. ایک مبہم سی بات کہہ دی کہ وہ مسلسل ہی خطرہ تھے. اب دو ہی امکان ہو سکتے ہیں. یا تو ٹرمپ کسی بڑے منصوبے پر عمل کرنے جا رہے ہیں اور وہ ایران کو اشتعال دلا کر اس سے کوئی ایسا کام کروانا چاہتے تھے جو ان کے منصوبے کو عملی جامہ پہنانے کا جواز بن جائے. دوسرا امکان یہ ہو سکتا ہے کہ اپنی افتاد طبع اور ضرورت سے زیادہ خود اعتمادی میں وہ ایک غلط فیصلہ کر بیٹھے. چنانچہ اب بیٹھے سوچ رہے ہیں کہ کیا کریں. آپ غور فرمائیں سعودی عرب کے نائب وزیر دفاع خالد بن سلمان نے صدر ٹرمپ سے ملاقات کے بعد جو ٹویٹ کیا ہے اس کے الفاظ کیا ہیں. اس ملاقات کا مقصد بتاتے ہوئے انہوں نے کہا To review aspects of bilateral cooperation یہ الفاظ اس لیے بھی اہم ہو جاتے ہیں کہ وایٹ ہاوس یا امریکہ کی جانب سے اس اہم ملاقات پر کوئی تبصرہ کوئی بیان نہیں مکمل چپ ہے. اب ٹرمپ کے پالیسی بیان ہی سے معلوم ہو گا خطرہ ٹلا ہے، باقی ہے یا بڑھ گیا ہے؟

##############################
https://web.facebook.com/asif.mahmood.1671/posts/2619400348181737
امریکہ پیچھے کیوں ہٹا ؟ ترکش / آصف محمود ٹرمپ کا آگ اگلتا لہجہ اتنا متوازن کیسے ہو گیا اور امریکہ نے جوابی حملے کی بجائے اقوال زریں سنانے پر اکتفا کیسے کر لیا ؟ کیا یہ جنگ پر آمادہ ایران کی قوت تھی جس نے امریکہ کو پسپا کر دیا ؟ میرے نزدیک اس سوال کا جواب نفی میں ہے۔ٹرمپ کی افتاد طبع پر امریکی اسٹیبلشمنٹ کا تدبر غالب آ گیا ہے تو اس کی وجہ کچھ اور ہے۔  ایران کی فوجی طاقت امریکہ کے سامنے کوئی حیثیت نہیں رکھتی ۔ امریکہ نے عراق پر حملہ کیا اس وقت صدام حسین کے پاس دنیا کی چوتھی بڑی فوج تھی ۔ اس کا جو انجام ہوا وہ ہمارے سامنے ہے۔ ایران تو اپنی عسکری قوت کے اعتبار سے مصر سے بھی نیچے کھڑاہے ۔ امریکہ کو اس سے کیسا خوف ؟ آبنائے ہر مز کے حوالے سے ایران کی اہمیت اپنی جگہ لیکن امریکہ اس سے بڑی حد تک بے نیاز ہو چکا ہے۔  امریکہ اس وقت دنیا کی سب سے بڑی عسکری قوت ہے ۔ 2018 ء میں ایران نے اپنی عسکری قوت پر 13بلین ڈالر خرچ کیے ۔ لیکن کیا ہمیں معلوم ہے اسی سال امریکہ نے اسی مقصد کے لیے کتنی رقم خرچ کی؟ 649 بلین ڈالر۔ یعنی ایران سے ’صرف‘ 49 گنا زیادہ ۔ یوں کہہ لیں کہ ایران جیسے 49 ملکوں کے برابر یا یوں سمجھ لیجیے کہ ایران کے 49 سالوں کے خرچ کے برابر امریکہ نے ایک سال میں اپنی عسکری قوت پر لگا دیا ۔ دل پر ہاتھ رکھ کر بتائیے دونوں میں کوئی مقابلہ ہے؟  ایران کی تنہائی کا عالم یہ ہے کہ دنیا میں بشار الاسد کے شام کے علاوہ ایک ملک بھی کھل کر اس کے ساتھ نہیں کھڑا ۔ دوسری جانب امریکہ کی قوت کا حجم دیکھیے کہ امریکہ سے باہر دیگر ممالک میں امریکی فوجی اڈوں کی تعداد 800 ہے۔ ایران کا ایران سے باہر ایک بھی اڈہ نہیں ۔ یورپ امریکہ کی پشت پر کھڑا ہے لیکن کوئی ایک ملک بھی ایران کا عسکری حلیف نہیں ہے۔ ایران کے باہر ایران کا عسکری اثاثہ کچھ طاقتور پراکسیز ضرور ہیں لیکن ان کے پاس کوئی ملک نہیں جس کی عسکری قوت ایران کا دست و بازو بن سکے۔  فضائی قوت جدید جنگ میں بنیادی اہمیت کی حامل ہوتی ہے اور ایران کا امریکہ سے یہاں کوئی مقابلہ نہیں ۔ ایران کے پاس مجموعی طور پر 850 ایئر کرافٹ موجود ہیں جب کہ امریکہ کے پاس 12 ہزار سے زیادہ ایئر کرافٹ ہیں ۔ ایران کے پاس قریبا سوا تین سو ہیلی کاپٹرز ہیں جب کہ امریکہ کے پاس ہیلی کاپٹرز کی تعداد پونے پانچ ہزار سے زیادہ ہے۔ معیشت کو دیکھ لیجیے۔ ایک امریکی ڈالر کے 42 ہزار ایرانی ریال ملتے ہیں ۔ حالیہ تنائو کے چند ایام میں غیر سرکاری شرح تبادلہ بیالیس ہزار کے بجائے گر کر ایک لاکھ چالیس ہزار ریال ہو گئی تھی ۔  ایران کے پاس البتہ بیلسٹک میزائل موجود ہیں اور اس شعبے میں اس نے خاصی ترقی کی ہے ۔ اسرائیل اور جنوب مشرقی یورپ اس کے میزائلوں کی رینج میں ہیں ۔ لیکن دلچسپ حقیقت یہ ہے کہ اپنی ساری تاریخ میں ایران اسرائیل پر ایک بھی میزائل فائر نہ کر سکا ۔ اسے معلوم ہے کہ جو میزائل ایران سے اسرائیل جائے گا اسے اسرائیل روک لے گا لیکن جواب میں جو میزائل اسرائیل سے ایران آئے گا اسے روکنا ایران کے بس کی بات نہیں ۔ امریکہ اور اسرائیل کی حفاظتی شیلڈ گویا عملی طور ایرانی میزائلوں کی افادیت بہت کم کر چکی ہے ۔ پابندیوں کے شکار ایران کے میزائل کی تو معلوم نہیں کیا قیمت ہے لیکن اسرائیل نے آج ہی جو لیزر گائیڈڈ حفاظتی حصار متعارف کرایا ہے اس کے ذریعے ایرانی میزائل روکنے میں اسرائیل کے مبلغ ساڑھے تین ڈالر خرچ ہوں گے۔ یعنی لگ بھگ سوا پانچ سو روپے۔  کوئی سمجھتا ہے کہ ایران کی قوت سے امریکہ پسپا ہو گیا تو وہ جان لے وہ خود کو دھوکہ دے رہا ہے ۔ ٹرمپ کا لہجہ تھم گیا ہے تو اس کی وجہ ایرانی عسکری قوت ہے نہ ہی آبنائے ہر مز پر اثر انداز ہونے کی ایرانی غیر معمولی صلاحیت ۔ بات کچھ اور ہے۔ اسے سمجھنے کی ضرورت ہے۔  حقیقت یہ ہے کہ ایک حد سے زیادہ طاقتور ایران اگر امریکہ کے لیے خطرہ ہے تو ایک حد سے کمزور ایران بھی امریکی مفادات کے متصادم ہے۔ ایران مشرق وسطی میں غیر معمولی تصادم کا ایک بنیادی فریق ہے۔ ایک طرف ایران ہے اور دوسری جانب عرب دنیا ہے ۔ مشرق وسطی سلگ رہا ہے۔ ایرانی پراکیسز کا کردار مشرق وسطی میں جتنا بڑھتا ہے عرب دنیا کی پریشانی بھی اتنی ہی بڑھتی ہے اور اس پریشانی کے عالم میں اسے امریکہ سے معاملہ کرنا پڑتا ہے۔ یہ معاملہ امریکہ کی مرضی کی شرائط پر ہوتا ہے۔۔ وہ اس سے محروم ہونا کیسے گوارا کرے گا؟  امریکہ ایران کو ایک حد سے زیادہ طاقتور ہوتا برداشت نہیں کر سکتا ، اسے یہ گوارا نہیں کہ ایران ایٹمی قوت بن جائے اور اسرائیل کے لیے خطرہ بن جائے ۔ تاہم یہ بھی ایک حقیقت ہے کہ امریکہ ایران کو دشمن سمجھنے کے باوجود اسے اس حد تک کمزور نہیں کرنا چاہتا جہاں عرب دنیا اس کے خوف کے اثرات سے نکل جائے ۔ ٹرمپ سعودی عرب کو اگلے دس سالوں میں 350 ارب ڈالر کا اسلحہ بیچنا چاہتے ہیں۔ اس سال مشرق وسطی کے ممالک کو بیچے جانے والے امریکی اسلحے کی مالیت دگنی ہو چکی ہے۔ یاد رہے کہ پچھلے سال دنیا بھر میں بیچے جانے والے امریکی اسلحے کا 22 فیصد صرف سعودی عرب نے خریدا تھا ۔ 2013 ء سے 2017 ء تک امریکی اسلحے کا سب سے بڑا خریدار سعودی عرب تھا ۔ عرب دنیا کا یہ خوف امریکہ کا بہت بڑامعاشی سہارا ہے۔  ذرا سوچیے ، سعودی عرب ، یو اے ای اور دیگر عرب ریاستیں اتنا بھاری اسلحہ کس لیے خرید رہی ہیں؟ انہیں فرانس سے خطرہ محسوس ہوتا ہے یا چین سے؟ افسوسناک حقیقت ہے کہ مسلم دنیا آپس میں دست و گریبان ہے ۔ عرب ایران تنازعہ نہ ہوتا تو شاید عرب دنیا اتنا بھاری اسلحہ امریکہ سے نہ خریدتی ۔ امریکہ اگر ایران کے خلاف عراق یا افغانستان جیسی کوئی غیر معمولی کارروائی کرتا ہے تو وہ خوف ختم ہو جائے گا جو عرب دنیا کو اربوں ڈالر کا امریکی اسلحہ خریدنے پر مجبور کرتا ہے۔ امریکہ اپنے ہاتھوں اپنی اس مارکیٹ کو کیوں گنوائے گا؟  ایران اسرائیل کے لیے چیلنج نہ بن سکے یہ امریکہ کی خارجہ پالیسی کا بنیادی اصول ہے۔ لیکن اس سے کم تر درجے میں ایران مشرق وسطی میں ایک قوت کے طور پر موجود رہے، یہ شاید امریکہ کی معاشی پالیسی کا بنیادی اصول ہے۔ ......... 

##############################
https://web.facebook.com/asif.mahmood.1671/posts/2617893731665732
اپنے اپنے قائد کے حصے کے بے وقوفو یہ ہیں وہ حقیقی مسائل جو توجہ چاہتے ہیں

##############################
https://web.facebook.com/asif.mahmood.1671/posts/2621640764624362
اسلامی نظریاتی کونسل کی کیا ضرورت ہے؟ ترکش / آصف محمود اسلامی نظریاتی کونسل کی ضرورت ہی کیا ہے؟ امور خارجہ سے لے کر معیشت تک اس قوم کی رہنمائی کے لیے جب وزارت سائنس اینڈ ٹیکنالوجی جیسی شہرہ آفاق وزارت موجود ہے جو اس بات پر قدرت رکھتی ہے کہ رویت ہلال کمیٹی کی ضد میں صرف عیدوں پر ہی نہیں ، ولیمے کی تقاریب میں بھی جب اور جہاں چاہے چاند چڑھا دے تو اب وطن عزیز میں کسی اور ادارے کا کیا کام ؟  ذرا فردِ جرم پڑھیے جو اسلامی نظریاتی کونسل کے خلاف جاری فرمائی گئی ۔ ارشاد ہوا : ’’ آج تک مذہبی طبقات کی سوچ کو اسلامی نظریاتی کونسل سے کوئی رہنمائی نہیں ملی ، ایسے اداروں پر کروڑوں روپے خرچ کرنے کا جواز میری سمجھ سے بالاتر ہے‘‘۔ نقص فہم کا کمال ہے کہ آدمی اسلامی نظریاتی کونسل سے یہ شکوہ کرنے بیٹھ جائے اس نے آج تک مذہبی طبقات کی سوچ کو رہنمائی فراہم نہیں کی ۔ آئین نے اسلامی نظریاتی کونسل کو ایسی کوئی ذمہ داری سونپی ہی نہیں ۔ نظریاتی کونسل کا دائرہ کار اور اس کی ذمہ داری کی نوعیت بالکل مختلف ہے اور وہ آئین میں درج ہے۔سائنس اینڈ ٹیکنالوجی کی مدد کے بغیر بھی آئین کی متعلقہ شقوں کا مطالعہ فرمایا جا سکتا ہے۔  آئین کے آرٹیکل 230میں طے کر دیا گیا ہے کہ اسلامی نظریاتی کونسل کا دائرہ کار کیا ہو گا ۔ اس میں ’’ مذہبی طبقات کی سوچ ‘‘ کو رہنمائی فراہم کرنے کا کہیں ذکر نہیں ۔ آرٹیکل 230 کے مطابق کونسل کی ذمہ داری یہ ہے کہ وہ وفاقی اور صوبائی اسمبلیوں کو تجاویز فراہم کرے تا کہ وہ ایسے اقدامات کر سکیں کہ عوام کو انفرادری اور اجتماعی زندگی قرآن و سنت کے اصولوں کے مطابق گزارنے میں مدد ملے ۔کونسل کی دوسری ذمہ داری یہ ہے کہ جب کبھی حکومت ، صدر ، گورنر یا قومی یا صوبائی اسمبلی اس سے سوال پوچھیں کہ فلاں معاملہ اسلام سے متصادم تو نہیں یا وہ اس کے مطابق ہے یا نہیں تو وہ اس معاملے میں رہنمائی کرے ۔ کونسل کی تیسری ذمہ داری یہ ہے کہ وہ اپنے طور پر ملک میں رائج قوانین کا جائزہ لیتی رہے کہ وہ اسلام کی تعلیمات سے متصادم تو نہیں اور اگر وہ کسی قانون کی شق کی بابت ایسا سمجھے تو اس کی ذمہ داری ہے وہ ور اس ضمن میں حکومت کو سفارشات پیش کرے ۔  چنانچہ اسلامی نظریاتی کونسل کی تاریخ اٹھا کر دیکھیے ، اس نے بہت سے قوانین پر اپنی رائے دی ہے ، آپ اس رائے سے اتفاق اور اختلاف کر سکتے ہیں لیکن کونسل کی جو بنیادی ذمہ داری تھی وہ بہرحال اس نے ادا کی ۔ حکومت نے اس کی کسی رائے کو قبول کیا یا ردی کی ٹوکری میں پھینک دیا ، اس کا جواب نظریاتی کونسل نے نہیں حکومتوں نے دینا ہے ۔ لیکن اسلامی نظریاتی کونسل سے کسی کو یہ شکوہ ہے کہ اس کی وجہ سے مذہبی سوچ کو رہنمائی فراہم نہیں ہوئی تو اسے معلوم ہونا چاہیے علم کی دنیا میں اس رویے کا کوئی اعتبار نہیں ۔ کونسل نے اپنے دائرہ کار کا تعین سائنس اینڈ ٹیکنالوجی کی روشنی میں نہیں کرنا بلکہ آئین کے آرٹیکل 230 کی روشنی میں کرنا ہے۔  یہ درست کہ ہر آدمی اپنی افتاد طبع کا اسیر ہوتا ہے لیکن اس کا مطلب یہ نہیں کہ امور ریاست کو کار طفلاں ہی سمجھ لیا جائے ۔ آئینی اداروں کے بات کرتے ہوئے وزراء کو ذمہ داری کا مظاہرہ کرنا چاہیے ۔ لیکن ہمارے ہاں ایک عجیب رسم چل پڑی ہے ، کوئی وزیر اپنی متعلقہ وزارت اور اس کی کارکردگی کے بارے میں بات نہیں کرتا ۔ ریلوے کا وزیر احتساب کا داروغہ بنا پھرتا ہے اور سائنس اینڈ ٹیکنالوجی کا وزیر مذہب اور امور خارجہ پر قوم کو فیض یاب کر رہا ہوتا ہے ۔ یعنی حضرت واعظ اپنی ذمہ داری کی بنیاد پر نہیں ، افتاد طبع کی بنیاد پر سخن آراء ہوتے ہیں ۔ ہر وزیر محترم دنیا کے ہر معاملے میں قوم کی رہنمائی فرمانے پر تلا ہوا ہے لیکن اس کی اپنی وزارت جو اس کا اپنا بنیادی فریضہ ہے اس پر بات کرنے کی فرصت نہیں ۔ عمران خان کے حصے میں ایسے وزیر آئے ہیں جو دنیا کے ہر معاملے میں بات کر سکتے ہیں ، چپ کسی معاملے میں نہیں رہ سکتے۔  چنانچہ تضادات کا ایک دفتر کھلا ہے  ۔ برادرم علی محمد خان نظریاتی کونسل کی تعریف فرما رہے ہوتے ہیں اور جناب فواد چودھری کو اس ادارے کا جواز ہی سمجھ نہیں آ رہا ہوتا ۔ کیا فواد چودھری اس باب میں رہنمائی فرمائیں گے کہ اخراجات اور کارکردگی کی بنیاد پر سائنس اینڈ ٹیکنالوجی کی وزارت برقرار رکھنے کا کوئی جواز ان کی سمجھ میں آتا ہے؟ بلکہ ایک وزارت ہی کیا ، پوری پارلیمان کے باقی رہنے کا کیا جواز ہے؟ ایک دن کے اجلاس پر چار سو لاکھ کے قریب برباد کیے جاتے ہیں اور وہان نہ وزیر اعظم تشریف لاتے ہیں نہ وفاقی وزراء وہاں تشریف لانا مناسب سمجھتے ہیں، کبھی نصف گھنٹے میں کورم ٹوٹ جاتا ہے اور گاہے ناتراشیدہ جملے بازی کے بعد اکابرین گھر وں کو لوٹ جاتے ہیں ۔ یہ کارکردگی اور ایک دن کا چار سو لاکھ ۔ کیا وزیر محترم کی سمجھ سے یہ بھی بالاتر ہے؟  سلامی نظریاتی کونسل ایک آئینی ادارہ ہے۔ ایسے ہی جیسے پارلیمان ایک آئینی ادارہ ہے۔ ایک وفاقی وزیر کو کم از کم اتنا تو معلوم ہونا چاہیے کہ جو ادارہ آئین پاکستان کی روشنی میں قائم ہو اور جسے آئینی تحفظ حاصل ہو اس کے جواز پر سوال اٹھانا کسی حکومتی عہدیدار کو زیب نہیں دیتا ۔ اس میں بہتری درکار ہے تو مناسب طریقے سے اس پر بات ہونی چاہیے لیکن یوں اسے سینگوں پر لے لینا کہ اس کا جواز ہی سمجھ سے باہر ہو جائے ، مناسب نہیں ۔  ’’ جید لوگ‘‘ اس ادارے میں ضرور لائیے لیکن موجود اہل علم کی تذلیل مناسب رویہ نہیں ۔ ڈاکٹر قبلہ ایاز ایک صاحب علم ہیں ۔ ان کے رفقاء میں بھی اہل علم موجود ہیں ۔ وہ مذہب کے باب میں اس سے زیادہ ’’ جید ‘‘ ہیں جتنے وزیر موصوف سائنس اینڈ ٹیکنالوجی کے باب میں ہیں ۔ علم کی دنیا جن کے لیے اجنبی نہیں وہ جانتے ہیں ان میں سے بعض حضرات کا علمی مقام کیا ہے ۔ بہتری کی گنجائش یقینا ہو گی اس سے انکار نہیں لیکن اراکین کی تعیناتی کا بہر حال ایک آئینی نظام اور طریق کار موجود ہے۔ دستور پاکستان میں باقاعدہ لکھ دیا گیا ہے کہ اسلامی نظریاتی کونسل کا رکن بننے کی اہلیت کا پیمانہ کیا ہے۔ اسلامی نظریاتی کونسل وفاقی کابینہ نہیں جہاں ایک شام آپ کے پاس وزارت اطلاعات ہوتی ہے اور اگلے روز آپ سائنس اور ٹیکنالوجی کی دنیا میں کمالات دکھا رہے ہوتے ہیں اور کسی کو اس سے کوئی غرض نہیں ہوتی کہ وزارت تعلیم کے منصب پر فائز صاحب کی اپنی تعلیمی قابلیت کیا ہے۔  اداروں میں بہتری لانے کی خواہش منطقی ہے لیکن اسلامی نظریاتی کونسل کیا وزارت سائنس اینڈ ٹیکنالوجی کا ایک ذیلی ادارہ ہے وزیر محترم کو جس کی تشکیل نو کی ضرورت محسوس ہو رہی ہے ۔ نظریاتی کونسل پی ٹی وی نہیں جہاں ’’ جید لوگوں ‘‘ کو بھاری بھرکم مذہبی پروگرام عطا فرمانے کے لیے آدھے گھنٹے ہنگامی اجلاس بلا لیا جاتا ہے اور حکم دیا جاتا ہے بھاری بھرکم پروگرام شروع کرنے کی تیاری کی جائے ۔ نظریاتی کونسل ایک آئینی ادارہ ہے جس کی تشکیل نو تو بڑی دور کی بات ہے اس کے ڈھانچے میں معمولی سی تبدیلی کے لیے بھی آئین میں تبدیلی لانا پڑے گی اور آئین میں تبدیلی کے لیے دو تہائی اکثریت درکار ہوتی ہے۔ نظریاتی کونسل میں اگر ہم خیال ’’ جید لوگوں‘‘ کو لانے کی بے تابی ہے تو آئینی سکیم کے تحت اراکین کی مدت تعیناتی ختم ہونے کا انتظار تو کرنا ہو گا  ۔ کھڑے کھڑے حکم نہیں سنایا جا سکتا۔  سائنس اینڈ ٹیکنالوجی کی افادیت اپنی جگہ لیکن امور ریاست ولیمے کی تقریب نہیں ہوتے۔ .... 

##############################
https://web.facebook.com/asif.mahmood.1671/posts/2622610147860757
عزائم جتنے بھی بلند کیوں نہ ہوں ، تجزیہ منطقی ، مدلل اور سفاکانہ حد تک معروضی ہونا چاہیے۔ ابھی ایران کو دیکھ لیجیے ، سادہ لوحوں نے چشم تصور سے ایران کے ہاتھوں امریکہ کا زوال اور بربادی دیکھ لی تھی لیکن ہوا کیا؟ امریکہ نے ان کا ایک جرنیل مارا انہوں نے جنازے میں پانچ درجن خود ہی مروا لیے اور پھر خود ہی اپنے ملک میں ایک مسافر طیارہ تباہ کر دیا۔  اسباب زوال امت پر غور فرمائیے ، عروج امت کا راز خود بخود ہاتھ آ جائے گا۔ یہ اللہ کی سنت ہے وہ کسی کو بڑھکوں کی بنیاد پر عروج نہیں دیتا۔  ہماری بد نظمی کا حال یہ ہے کہ کبھی حجر اسود کو بوسہ دیتے لوگ کچل کر جاں بحق ہو جاتے ہیں ، کبھی شیطانوں کو پتھر مارتے وقت روندے جاتے ہیں اور کبھی جنازوں میں کچل دیے جاتے ہیں۔ تزویراتی مہارت میں ہم اس کمال پر ہیں کہ اپنے ہی ملک میں اپنے ہی ایر پورٹ سے اڑنے والا مسافر طیارہ تباہ کر کے عذر یہ دیتے ہیں کہ ہمیں لگا تھا کہین دشمن کا جنگی طیارہ نہ ہو ہمیں ڈھنگ سے عبادات کرنا نہ آئیں دنیا کی حکومت کیسے مل سکتی ہے۔عروج کے لیے اصول سادہ سا ہے ، لیس للانسان الا ماسعی ۔

##############################
https://web.facebook.com/asif.mahmood.1671/posts/2622610147860757
عزائم جتنے بھی بلند کیوں نہ ہوں ، تجزیہ منطقی ، مدلل اور سفاکانہ حد تک معروضی ہونا چاہیے۔ ابھی ایران کو دیکھ لیجیے ، سادہ لوحوں نے چشم تصور سے ایران کے ہاتھوں امریکہ کا زوال اور بربادی دیکھ لی تھی لیکن ہوا کیا؟ امریکہ نے ان کا ایک جرنیل مارا انہوں نے جنازے میں پانچ درجن خود ہی مروا لیے اور پھر خود ہی اپنے ملک میں ایک مسافر طیارہ تباہ کر دیا۔  اسباب زوال امت پر غور فرمائیے ، عروج امت کا راز خود بخود ہاتھ آ جائے گا۔ یہ اللہ کی سنت ہے وہ کسی کو بڑھکوں کی بنیاد پر عروج نہیں دیتا۔  ہماری بد نظمی کا حال یہ ہے کہ کبھی حجر اسود کو بوسہ دیتے لوگ کچل کر جاں بحق ہو جاتے ہیں ، کبھی شیطانوں کو پتھر مارتے وقت روندے جاتے ہیں اور کبھی جنازوں میں کچل دیے جاتے ہیں۔ تزویراتی مہارت میں ہم اس کمال پر ہیں کہ اپنے ہی ملک میں اپنے ہی ایر پورٹ سے اڑنے والا مسافر طیارہ تباہ کر کے عذر یہ دیتے ہیں کہ ہمیں لگا تھا کہین دشمن کا جنگی طیارہ نہ ہو ہمیں ڈھنگ سے عبادات کرنا نہ آئیں دنیا کی حکومت کیسے مل سکتی ہے۔عروج کے لیے اصول سادہ سا ہے ، لیس للانسان الا ماسعی ۔

##############################
https://web.facebook.com/asif.mahmood.1671/posts/2628487603939678
عمران خان ۔۔۔۔ کب تک؟ ترکش /  آصف محمود  مزاج، افتاد طبع اور اہلیت کے باب میں عمران خان اب کسی خوش گمانی یا حسن ظن کا نام نہیں ، اقتدار کے ڈیڑھ سال میں یہ جان ادا اس قوم پر یوں کھلا ہے پورے چاند کی رات میں جیسے کوئی برف زار آشکار ہو جائے ۔ سوال اب یہ ہے کیا اس مزاج ، اس افتاد طبع اور اس اہلیت کے ساتھ امور ریاست چلائے جا سکتے ہیں ؟ جس بندوبست میں لوگ اپنے وجود میں بکھر رہے ہوں اس پر آخر کب تک اور کتنا اصرار کیا جا سکتا ہے؟ عمران خان کے اقتدار کے ڈیڑھ سال ہمارے سامنے ہیں ۔ نتائج کا سوال ہے نہ کسی معجزے کی امید لیکن دل پر ہاتھ رکھ کر بتائیے کیا ملک اس طرح چلائے جاتے ہیں؟ میر کاررواں میں خوئے دلنوازی تو اب کوئی بھولی بسری داستان ہی سمجھیے یہاں تو لہجے کے آتش فشاں ہی تھمنے میں نہیں آ رہے۔ ایسے تو گھر نہیں چلتے ، ملک کیسے چل سکتے ہیں۔ ان ڈیڑھ برسوں کی مسافت میں کوئی ایک مقام ایسا بتا دیجیے جہاں دل کو ڈھارس ہوئی ہو کہ نظام حکومت معقولیت سے چلایا جا رہا ہے ۔ متانت ، تحمل ، برداشت ، معاملہ فہمی ، سنجیدگی تو جنس نایاب ہوئے ، معاملات اب ایسے جنگجوئوں کے ہاتھ میں ہیں جو پڑائو میں بھی داد شجاعت دیتے رہتے ہیں۔  ان ڈیڑھ برسوں میں کتنے ہی چیلنجز آئے ، دل پر ہاتھ رکھ کر بتائیے کسی ایک مقام پر بھی یہ گمان ہوا ہو کہ وزیر اعظم کی افتاد طبع اس قوم کی قیادت پر مائل ہے ۔ داخلی سیاست کا کوئی ایک لمحہ جب وہ تحریک انصاف کے وزیر اعظم کی بجائے ریاست کے وزیر اعظم بن کر سامنے آئے ہوں؟ کوئی ایک ساعت جب وہ گروہ بندی کے آزار سے بلند ہو پائے ہوں ؟ کوئی ایک واقعہ جب انہوں نے عصبیت سے بلند ہو کر معاملہ کیا ہو ؟ کوئی ایک پڑائو جہاں انہوں نے اپنی ذمہ داریوں کے تقاضے کے تحت اپنی افتاد طبع کو تھام لیا ہو ؟ کوئی ایک مبارک مثال جب ان کے مزاج کی برہمی اور اشتعال پر تدبر اور بالغ نظری غالب آئی ہو ؟ وہ آج تک اولِ عشق کی ساعتوں سے باہر نہیں آ سکے ۔ وہ خود تو ایوان وزیر اعظم میں براجمان ہیں ان کی روح مگرآج بھی ڈی چوک میں کھڑی حریفوں کو دعوت مبارزت دے رہی ہے ۔ کیا ملک اس طرح چلائے جاتے ہیں؟ کبھی وزیر اعظم نے معاملے کی نزاکت کو سمجھتے ہوئے اپنی افتاد طبع سے بلند ہونے کی کوشش کی ؟ کشمیر سے بڑا معاملہ کیا ہو سکتا ہے ، ہمارے سامنے ہے کہ جناب وزیر اعظم نے اس وقت بھی حزب اختلاف سے مشاورت گوارا نہ کی ۔ حزب اختلاف سے بات کیے بغیر قرارداد پیش کی گئی اور احتجاج پر واپس لینی پڑی ۔ حزب اختلاف کا وجود گوارا نہیں ، اس سے بات چیت گوارا نہیں ، ان سے راہ چلتے سلام دعا پر طبیعت مائل نہیں ، آئینی ذمہ داریوں کے تحت قائد حزب اختلاف سے ایک رسمی سی مشاورت بھی مزاج یار پر گراں گزرتی ہے ۔دل پر ہاتھ رکھ کر بتائیے اس افتاد طبع کا پارلیمانی جمہوری نظام میں کیا اعتبار؟ میثاق معیشت کی ایک معقول قائد حزب اختلاف کی جانب سے سامنے آئی ۔ کسی نے اس پر بات کرنا بھی گوارا نہ کیا ۔ آرمی چیف کی مدت ملازمت میں توسیع کا معاملہ سامنے آیا ۔ سپریم کورٹ کے فیصلے سے قانون سازی کے مرحلے تک ، کیا کسی ایک لمحے میں جناب وزیر اعظم کا کوئی کردار رہا ہو تو بتائیے ۔ اس سارے عمل میں جناب وزیر اعظم نے ایک تنکا بھی توڑا ہو تو انہیں رستم قرار دے دیجیے لیکن اگر وہ سارے عمل سے غیر متعلق ہو کر بیٹھے رہے ہوں تو پھر سوچیے کیا اس رویے کے ساتھ ملک چل سکتے ہیں؟ ان کے حصے کے سارے کام اگر کسی اور نے کرنے ہیں تو عزت مآب جناب وزیر اعظم کی افادیت کتنی اور کب تک؟ قوم کی اجتماعی زندگی میں بہت سے نازک مراحل آتے ہیں ۔ سیاست نام ہی بند گلی سے راستے نکالنے کا ہے ۔ لیکن ہمارے وزیر اعظم اپنی افتاد طبع کے اسیر ہیں۔ ملک کی دو بڑی سیاسی جماعتوں مسلم لیگ ن اور پیپلز پارٹی کی قیادت کے ساتھ ان کی بول چال ہی بند ہے۔ وہ معاملات کو اس انتہاء پر لے آئے ہیں کہ یہ ان کے ساتھ بیٹھ کر بات کرنے کے نہ روادار ہیں نہ اس کا کوئی امکان باقی ہے ۔ محمود اچکزئی اور فضل الرحمن سے ان کے اختلافات غیر معمولی حد تک ذاتی ہو چکے ہیں۔ایک وزیر اعظم جو سماجی تعلقات کے باب میں اس حد تک بند گلی میں داخل ہو چکا ہو کیا، اس سے یہ توقع رکھی جا سکتی ہے کہ وہ غیر معمولی تنوع کی حامل ریاست کے تمام کردار اور اکائیوں کو ساتھ لے کر چل سکے۔  پارلیمان میں وہ آتے نہیں ، سیاسی جماعتوں سے ان کی بول چال بند ہے ، کسی اور کو وہ برداشت کرنے کو تیار نہیں ، ڈھنگ کی وہ ایک پالیسی نہیں دے سکے ۔ ہر ایک سے وہ خفا ، ہر ایک سے وہ بے زار ۔ ذات کے گنبد میں قید، نرگسیت برس رہی ہے۔ سوال یہ ہے کو ئی کب تک ان کا بوجھ اٹھا سکتا ہے؟ کب تک ان کا ہوم ورک کر کے انہیں پیش کیا جاتا رہے گا کہ صاحب یہ لیجیے آپ کے حصے کا کام ہو گیا۔ ایک دن تو یہ سوال اٹھے گا یہ عزت مآب وزیر اعظم اثاثہ ثابت ہوئے ہیں یا ایک بوجھ۔کہیں کوئی کارکردگی ہے نہ احساس ذمہ داری ، مروت ہے نہ تحمل۔تضحیک ، تذلیل اور توہین سے کیا حکومتیں چلا کرتی ہیں؟  اس افتاد طبع اور اس اہلیت کے ساتھ آپ دو گام چلیں یا صدیوں کی مسافت کی دھول میں اٹ جائیں ، آپ کا قافلہ کسی نخلستان میں نہیں اتر سکتا، افتاد طبع کی ان راہوں میں کسی چشمے کا پھوٹ پڑنا ممکن ہی نہیں ، اس سفر میں آب حیات نہیں، تشنگی کے سونامی ہیں کہ حرف اپنے ہی معانی کی طرح ہوتا ہے ۔ میر نے کہا تھا : دو گام کے چلنے میں پامال ہوا عالم ۔ یہاں ابھی ڈیڑھ سال گزرا ہے اور نوید دی جا رہی ہے کہ سکون اب قبر میں ہی ہو گا۔  سوال وہی ہے کیا اس مزاج ، اس افتاد طبع اور اس اہلیت کے ساتھ امور ریاست چلائے جا سکتے ہیں ؟اور کیا اس پر مزید اصرار سے کوئی خیر برآمد ہو سکتا ہے؟ https://www.roznama92news.com/%D8%B9%D9%85%D8%B1%D8%A7%D9%8… .....

##############################
https://web.facebook.com/asif.mahmood.1671/posts/2627120754076363
مارگلہ کے چیتے  آصف محمود مارگلہ کے جنگل میں ٹریل فائیو پر ایک ہدایت نامہ موجود ہے۔’’ جنگل میں چیتے بھی ہوتے ہیں ، احتیاط کریں ، اکیلے نہ جائیں ، مقررہ راستے سے ہٹ کر نہ چلیں ، شام ہونے سے پہلے واپس آ جائیں ، کسی درندے کو دیکھیں تو شور مچائیں تا کہ کوئی آپ کی مدد کو پہنچ سکے، وغیرہ وغیرہ‘‘۔ لوگ یہ ہدایت نامہ پڑھتے ہیں اور غیر یقینی کے عالم میں اسے نظر اندازکرکے آگے بڑھ جاتے ہیں۔ان کے خیال میں یہ ہدایت نامہ ٹریل فائیو کے حسن کو مزید پر اسرار بنانے کی ایک کوشش کے علاوہ کچھ نہیں۔لیکن حقیقت اس کے برعکس ہے ، چیتے نہ صرف موجود ہیں بلکہ خاصے خطرناک ہو چکے ہیں۔  گرمیوں میں مارگلہ اتنا خطرناک نہیں ہوتا،جاڑا زیادہ بے رحم ہوتا ہے۔اوپر پہاڑوں پر برف پڑتی ہے اور چیتے برساتی نالے کے ساتھ ساتھ چلتے ہوئے مارگلہ میں اتر آتے ہیں۔ہم دور سے دیکھنے والوں کو پہاڑوں پر اتری برف اور مارگلہ میں اترے خزاں کے رنگ تو نظر آتے ہیں لیکن ان رنگوں کے پیچھے بستیوں میں چیتوں کے ہاتھوں لوگوں کی زندگی کتنی مشکل ہو جاتی ہے یہ ہمیں کم ہی معلوم ہوتا ہے۔کبھی کچھ معلوم ہو بھی جائے تو یہ ہمارے لیے ایک مزیدار کہانی کے سوا کچھ نہیں ہوتا۔ غالبا دس بارہ سال پہلے مس مصرو سے جب میں نے پوچھا تھا درخت کے ساتھ یہ بندوق کیوں لٹک رہی ہے تو اس نے کہا تھا : باگھ اور چیتے میرے جانوروں کو کھا جاتے ہیں اس لیے رکھی ہوئی ہے۔یہ سن کر مجھے بھی بہت مزہ آیا تھااورمجھے اس بات کا کوئی احساس نہ تھا چیتے کے اس خوف میں یہاں زندگی گزارنا کتنا مشکل ہو گا ۔ مارگلہ کے سیاحتی مقامات میں سے ایک شاہدرا ہے۔یہاں کی آبشارموسم گرما میں آپ کو شانت کر دیتی ہے۔ لیکن کسی کو معلوم نہیں یہاں کا جاڑا کیسا ہوتا ہے۔  شام ڈھلتی ہے اور بستی میں خوف اتر آتا ہے کہ کہیں چیتا حملہ نہ کر دے۔پچھلے ماہ اوپر پہاڑوں پر برف پڑی ۔ اس ایک ہفتے میں اس بستی میں چیتوں نے گیارہ دفعہ حملہ کیا۔ حالیہ برفباری کے بعد سے اب تک یہاں ایک درجن کے قریب بکریاں ،ایک بچھڑا اور تین گائیں چیتے کے ہاتھوں ماری جا چکی ہیں۔ ابھی کل سے برفباری کا ایک اور سلسلہ شروع ہونے والا ہے۔برف اور بھوک سے ستائے چیتے ہو سکتا ہے پھر بستی کا رخ کریں۔سوال یہ ہے کہ یہ غریب لوگ کہاں جائیں؟ غریب آدمی کی ایک گائے کی مالیت کسی طور پر بھی ایک لاکھ سے کم نہیں اوراس بستی میں صرف ا س جاڑے میں سات گائیں چیتے کے ہاتھوں ماری جا چکی ہیں۔ گائوں کے بوڑھے بزرگوں سے میری بات ہوئی ہے۔ ان کا کہنا ہے کہ چیتا عموما اس وقت شکار کرتا ہے جب کچھ کچھ اندھیرا ہو اور کچھ کچھ روشنی۔ یعنی شام کے وقت جب ابھی مکمل تاریکی نہ ہوئی ہو اور صبح سویرے جب ابھی کچھ اندھیرا باقی ہو۔لیکن جب برف پڑتی ہے اور اسے جنگل میں کھانے کو کچھ نہیں ملتا پھر وہ کسی بھی وقت حملہ آور ہو جاتا ہے۔یہ لوگ پریشان ہیں کہ یہی سلسلہ جاری رہا تو آج جانوروں کی باری ہے کل انسانوں کی باری بھی آ سکتی ہے۔ ایک نوجوان نے کہا کہ ہم اگر چیتے کو مار دیں تو وائلڈ لائف والے آ جائیں گے کہ ایک نایاب جانور مار کر آپ نے جرم کا ارتکاب کیا ہے لیکن جب ہمارے جانور مرتے ہیں تو کوئی ہمارے نقصان کا ازالہ نہیں کرتا۔گائوں میں لوگوں کا ذریعہ آمدن ہی کیا ہوتا ہے۔ امام مسجد صاحب کی گائے ان کا ایک برا ذریعہ آمدن تھی اسے بھی چیتا کھا گیا۔اب پانچ سات ہزار ماہانہ لینے والا امام مسجد ایک لاکھ کی گائے کہاں ے لائے؟ کچھ سال پہلے حکومت نے مری سے آگے جنگلات میں وائلڈ لائف پراجیکٹ کے تحت چیتے چھوڑے تاکہ اس نایاب جانور کی افزائش کی جا سکے۔اب چیتے تو چھوڑ دیے لیکن اس بات کا کوئی اہتمام نہیں کیا گیا کہ وہ کھائیں گے کیا۔ مری سے تھوڑا آگے دریا ئے جہلم گزرتا ہے جو کشمیرا ور پاکستان کو الگ کرتا ہے۔چیتے اس دریا کو عبور نہیں کر سکتے۔ چنانچہ وہ دریا کے ساتھ منگلا تک جاتے ہیں اور واپس آ جاتے ہیں۔ یہی پٹی ان کا رہائشی علاقہ ہے۔ اس علاقے میں ان کے کھانے کے لیے کوئی جانور نہیں چھوڑے گئے اس لیے بھوک سے مجبور ہو کر وہ بستیوں پر حملہ آور ہوتے ہیں۔  برف باری کے دنوں میں اس بات کا امکان ہوتا ہے کہ اوپر کے پہاڑوں کے چیتے بھی مارگلہ میں اتر آئیں۔ یہ امکان صورت حال کو مزید خطرناک بنا دیتا ہے۔چیتوں کی افزائش نسل کا یہ کون سا طریقہ ہے کہ باہر سے فنڈز لینے کے لیے اپنے عوام کی زندگی خطرے میں ڈال دی جائے؟ حکومت نے چیتے چھوڑ تو دیے مگر اب خود وائلڈ لائف کو معلوم نہیں ان کی تعداد کتنی ہو چکی ہے۔اس کے پاس سیٹلائٹ ٹریکنگ کی سہولت ہے نہ ہی چیتوں اور ان کے پیدا ہونے والے بچوں میں کوئی ٹرانسمیٹر لگایا جاتا ہے کہ ان کی لوکیشن معلوم ہوتی رہے۔ اس سارے معاملے کا سب سے تکلیف دہ پہلو یہ ہے چیتوں کے ہاتھوں بچے بھی محفوظ نہیں۔ پچھلے سال میں بچوں کے ساتھ مری کی تحصیل کوٹلی ستیاں کے گائوں نڑ میں اپنے دوست بلال یامین کے ہاں ٹھہرا۔ معلوم ہوا ایک دس سالہ بچی شام کے وقت گھر سے نکلی اور چیتا شاید گھات لگا کر بیٹھا تھا اس نے بچی کو اٹھا لیا۔ گھر کے صحن کی نرم مٹی پر چیتے کے پنجے کے نشان دیکھ کر لوگوں کو شک ہوا ۔تلاش شروع ہوئی اور جنگل سے اس کی لاش ملی ۔بچی کا سر چیتا کھا چکا تھا۔ دور بیٹھے میرے اور آپ جیسے لوگوں کے لیے یہ سب ایک دلچسپ داستان ہو سکتی ہے، ایک ایڈونچر کا احساس کہ اس دور میں ہمارے مارگلہ کے جنگل سے سندربن کے جنگلات جیسی کہانیاں سامنے آ رہی ہیں۔ہو سکتا ہے وائڈلائف کے افسران بھی خوش ہوتے ہوں کہ چیتوں کی معدوم ہوتی نسل کو انہوں نے ایک تازہ زندگی دے دی ہے لیکن جن لوگوں پر بیت رہی ہے ان کے لیے یہ سب ایک ڈرائونا خواب بن چکا ہے۔ اس خوف سے کہ چیتے حملہ نہ کر دیں شام ڈھلے بستی سنسان ہو جاتی ہے۔ اس مسئلے کے دو حل ہیں۔اول:وائلڈ لائف ٹرینکولائزر گن استعمال کر کے ان چیتوں کو بے ہوش کر کے پکڑ لے اور کہیں اور منتقل کر دے اور جن کا مالی نقصان ہو چکا ہے اس کا ازالہ کیا جائے۔دوم: لوگ تنگ آمد بجنگ آمد کے طور پر ان چیتوں کا شکارشروع کر دیں۔ افسوس اس بات کا ہے کہ پہلے حل کا دور دور تک کوئی امکان نہیں ہے اور روایت یہ ہے کہ دوسرے حل پر کام شروع ہو چکا ہے۔ (پچھلے سال انہی دنوں لکھا گیا کالم)

##############################
https://web.facebook.com/asif.mahmood.1671/posts/2630935960361509
کالم لکھنا ہے مگر کیا لکھا جائے؟ ترکش / آصف محمود  آج پھر کالم لکھنے بیٹھا ہوں ، آج پھر جاوید میانداد یاد آ رہے ہیں ۔  کچھ دن پہلے جاوید میانداد صاحب سے فون پر بات ہوئی ، کچھ ان خوابوں کا ذکر ہوا جن کی حدت پلکوں میں لیے وہ بھی نکلے تھے ، عمران خان اور کرکٹ کے نئے ڈھانچے پر جب کافی گفتگو ہو چکی تو انہوں نے خدا حافظ کہنے سے پہلے ایک ایسی بات کہہ دی کہ فون بند ہونے کے بعد میں کتنی ہی دیر وہیں پتھر بنا بیٹھا رہا۔  کہنے لگے دیکھو آپ کالم لکھتے ہو ، ایک کام کیا کرو۔روز رات سونے سے پہلے اللہ سے معافی ضرور مانگ لیا کرو، کیا پتا کیا کچھ لکھ دیا ہو جو نہ لکھنا ہو اور کیا خبر جو لکھنا ہو اس کو نہ لکھ سکے ہو ۔ آدمی جتنی بھی احتیاط کر لے غلطی تو ہو ہی جاتی ہے ۔ دیکھو ایک ایک لفظ جو آپ لکھتے ہو آپ کو اللہ کے ہاں اس کا جواب دینا ہے۔ پتا بھی نہیں چلتا اور بہت کچھ غلط ہو جاتا ہے ، انسان بہت کمزور ہے ۔ اس سے غلطی ہو جاتی ہے ۔ روز رات سونے سے پہلے اللہ سے معافی مانگ لیا کرو۔ معلوم نہیں یہ الفاظ کا فسوں تھا یا جاوید بھائی کے لہجے کا، لیکن اس پر خلوص لہجے میں ایسی بات انہوں نے کہہ دی کہ سکتہ سا طاری ہو گیا۔ میں کتنی ہی دیر وہیں بیٹھا سوچتا رہا کہ جاوید میانداد نے کتنی گہری بات کہہ دی۔  کالم لکھنا ہے اور بیٹھا سوچ رہا ہوں کس پر لکھوں ؟ یہ سوال صرف آج دامن سے نہیں لپٹتا ، من میں اکثر یہ سوال ابھرتا ہے اور اور بے بسی کی نائو میں ڈوب جاتا ہے۔ایسا نہیں کہ موضوعات کی کمی ہے، موضوعات تو بہت ہیں ۔ یہ بھی نہیں کہ ان پر لکھنے کو کچھ نہیں، لکھنے کو بھی بہت کچھ ہے۔ یہ بھی نہیں کہ موضوع ایسا ہے کہ طبیعت مائل نہیں ہوتی ، طبیعت تو مائل ہے اور لب پر لاکھ لاکھ سخن ہیں ۔ پھر معاملہ کیا ہے؟ پھر کیسا تامل؟ پھر کیوں نہیں لکھ پاتا ؟ یہ تذبذب کیوں؟ یہ شاید لالہ مادھو رام ہی تھے جنہوں نے کہا تھا : مختار میں اگر ہوں تو مجبور کون ہے۔  یہ درست ہے کہ موضوعات کی یہاں بہتات ہے لیکن یہ بھی غلط نہیں کہ موضوعات یہاں سمٹتے جا رہے ہیں ۔ سماج میں تنوع نہیں ، عصبیت اور محاذ آرائی کا آزار اترا ہے۔ ہر سو ’’ فالٹ لائنز‘‘ بکھری پڑی ہیں ۔ کوئی علم نہیں کب کہاں اور کیسے قلم کسی فالٹ لائن پر آ جائے اور زلزلہ برپا ہو جائے۔ کون جانے کب کہاں کون کسی حرف سے خفا اور آزردہ ہو جائے اور حرف کی روشنائی مدھم ہو جائے۔ محترم بارگاہوں کا یہاں انبار لگا ہے کسے معلوم قلم کب کس بارگاہ کی جانب پشت پھیرنے کی بے ادبی اور گستاخی کر بیٹھے ، وابستگی کا طاعون بستی کو لپیٹ میں لے چکا ہے کیا خبر کب کس اعلی حضرت کا مداح کس اعلی حضرات کی عقیدت کی وارفتگی میں آپ کو سینگوں پر لے لے۔  مذہب پر لکھنے لگیں تو اندیشوں سے قلم بھاری ہو جاتا ہے ، امور خارجہ پر دو لفظ لکھنے ہوں تو خود ساختہ توازن کی تلوا ر گردن پر رکھ کر لکھنا پڑتا ہے ، سیاست ، ریاست ، صحافت ، سماج کسی پر بھی بات کرنا ہو ، قلم سے سو اندیشے لپٹ جاتے ہیں ۔ سوالات ہی سوالات ہیں اور سوالات اٹھیں گے تو ارتقاء ہو گا مگر سوالات اٹھانے سے پہلے ایک سو پانچ مرتبہ سوچنا پڑتا ہے ۔ ایسے میں ارتقاء کہاں سے ہو اور اصلاح احوال کیسے ممکن ہو ۔ مصلحت اور خوف جس سماج کا پیرہن بن جائیں اس کے بدن میں لہو نہیں غلامی دوڑتی ہے۔ امر واقع یہ ہے ہمارا سماج یہی پیرہن اوڑھ کر پھر رہا ہے۔  انفرادی زندگی ہو یا اجتماعی زندگی، یہی مصلحت ، یہی اندیشے اور یہی خوف ہمیں چاٹ گئے ہیں ۔ حریت فکر اور ارتقاء اب کہاں سے جنم لے۔ گھر میں باپ طاقتور ہے وہ بچوں کو اختلاف کا حق نہیں دیتا ، تعلیمی اداروں میں طلباء تنظیموں کے داروغے ہیں ، محلوں کے اپنے دادا گیر ہیں ، دفاتر میں باس کلچر صرف حکم کے غلاموں اور چاپلوسوں کو پسند کرتا ہے ، شعلہ بیان خطیبوں کو صرف مٹی کے مادھو درکار ہیں ، مذہبی سیاست نے کارکن کے گلے میں عقیدت ڈال رکھی ہے ، فرقہ وارانہ بنیادوں پر قائم جتھوں کا مزاج نازک کسی بھی وقت برہم ہو سکتا ہے ۔ گنتے جائیے اور جہاں تک ہمت ہے گنتے جائیے۔ سانس پھول جائے گی لیکن مصلحت کا یہ سفر ختم نہیں ہو گا۔  لکھنے والا کیا لکھے ؟ اس سوال کی معنویت میں روز اضافہ ہوتا جا رہا ہے۔ وہی جاوید میانداد والی بات کہ کیا پتا کیا کچھ لکھ دیا ہو جو نہ لکھنا ہو اور کیا خبر جو لکھنا ہو اس کو نہ لکھ سکے ہو۔ لکھنے والا خود احتسابی اور ذمہ داری کے کمال پر بھی پہنچ جائے تو یہی کہہ پائے گا کہ جو نہیں لکھنا تھا وہ اس نے کبھی بھی نہیں لکھا ۔ لیکن جو اسے لکھنا تھا کیا وہ اسے لکھ پایا ؟ مجھے نہیں معلوم میرے باقی کالم نگار دوستوں کا جواب کیا ہے لیکن میرے لیے اس سوال کا جواب اثبات میں دینا ممکن نہیں۔مجھے یہ بھی علم نہیں جب وہ لکھنے بیٹھتے ہیں تو کبھی یہ سوال ان کے دامن سے بھی لپٹا کہ انہیں کیا لکھنا چاہیے یا وہ اس اذیت سے بے نیاز ہی رہے۔  انسان بہت کمزور ہے۔ ضمیر کو بیچ کر بازار میں نہ رکھے تب بھی بہت کمزور ہے۔حرف کی حرمت کو پامال نہ کرے تب بھی کمزور ہے۔ وہ یہ تو کر سکتا ہے جو نہیں لکھنا چاہیے اسے نہ لکھے۔ لیکن جو لکھنا چاہیے کیا وہ اسے لکھ پاتا ہے؟ شاید ہاں ، شاید ناں ۔ ایسے میں ایک ہی راستہ بچتا ہے۔ جب رات ہو جائے تو دانشوری کی خلعت اتار کر بے بسی کا پیرہن اوڑھ کر خدا کی بارگاہ میں ہاتھ اٹھا لے کہ یا اللہ جو لکھا اس پر بھی معافی چاہتا ہوں اور جو لکھنا چاہتا تھا لیکن نہیں لکھ سکا اس پر تو بہت زیادہ معافی چاہتا ہوں ۔  افتخار عارف بھی کہاں یاد آئے:  ہم اہل اعتبار کتنے بد نصیب لوگ ہیں  جو رات جاگنے کی تھی وہ ساری رات  خواب دیکھ دیکھ کر گزارتے رہے  جو نام بھولنے کا تھا اس ایک نام کو  گلی گلی پکارتے رہے  ہم اہل اعتبار کتنے بد نصیب لوگ ہیں  .....

##############################
https://web.facebook.com/asif.mahmood.1671/posts/2629763450478760
زندگی کے کسی موڑ پر کویت ہاسٹل میں رہنے والوں کو خبر ہو اس جاڑے کی بارش میں ہاسٹل کچھ ایسا ہے

##############################
https://web.facebook.com/asif.mahmood.1671/posts/2633133286808443
حکومت کیا شام کا اخبار ہوتی ہے؟ ترکش / آصف محمود  جناب وزیر اعظم نے بے نظیر انکم سپورٹ پروگرام سے ناجائز رقوم ہتھیانے والے بیوروکریٹس کے نام ’’ پبلک‘‘ کر دینے کا حکم دیا اور نونہالان انقلاب نے مرحبا ، سلامت اور آفرین کے نغموں سے ماحول کو غزل بنا دیا ۔ مرزا غالب نے کہا تھا : کٹے زبان تو خنجر کو مرحبا کہیے ۔ میرے جیسا عامی بیٹھا سوچ رہا ہے حکومت کیا شام کا اخبار ہوتی ہے اور وزیر اعظم اس کے سینئر نیوز ایڈیٹر ،جن کی ترک تازی کا کمال صرف یہ ہے کہ ہر خبر پورے ہیجان کے ساتھ عوام تک پہنچ جائے؟ رشک ِ مسیحا سے کوئی پوچھے ، نام ’’ پبلک‘‘ کرنے سے کیا ہو گا ؟ ہمت ہے تو ان کے خلاف مقدمہ قائم کیجیے ، ملازمت سے برطرف کر کے گرفتار کیجیے اور زنداں میں ڈالیے ، ان کی جائیداد ضبط کیجیے اور لوٹی رقم وصول کیجیے۔ نام ’’ پبلک‘‘ کرنے کی کوہ کنی کا تکلف آپ مت کیجیے یہ فریضہ میڈیا خود انجام دے لے گا۔آپ وہ کیجیے جو آپ کی بنیادی ذمہ داری ہے۔ استاد ذوق کو ان کا محبوب اپنی زلفوں سے مشکیں کس کر مارتا تھا ، ہماری قسمت دیکھیے ہمارے محبوب نے ہماری پشت اقوال زریں کے کو ڑوں سے سبز اور سرخ کر رکھی ہے۔ حکومت نہیں ، اک غنچہ حیرت ہے جو ہمارے سامنے کھلا ہے ۔ خلق خدا چاہے الامان پکارتی رہے ان کی بلا سے ، ترجیح بس یہ ہے کہ اقوال زریں جب سنائے جائیں تو سوشل میڈیا پر مبارک سلامت اور مرحبا کا شور برپا ہو جائے ، واہ صاحب واہ ، پہلی مرتبہ صاحب پہلی مرتبہ ، غضب صاحب غضب ، قیامت حضرت قیامت ، کمال قبلہ کمال ۔ اقوال زریں کی حرمت اور اعتبار کا معیار اب یہ نہیں کہ خلق خدا اس کی شرح کیسے بیان کر رہی ہے ، معیار یہ ہے وہ کتنے گھنٹے ٹویٹر پر ’’ ٹاپ ٹرینڈ ‘‘ بنتا ہے ۔ معلوم نہیں یہ افتاد طبع کا آزار ہے یا ’’ فارن کوالیفائیڈ‘‘ مشیران کرم کا اعجاز لیکن یاروں نے طے کر لیا ہے کہ نیا پاکستان اب سوشل میڈیا پر ہی بنے گا۔ روز نیا شگوفہ، روز نیا ٹرک ، روز نئی بتی، شاید انہیں خوب معلوم ہے اس قوم کا حافظہ بہت کمزور ہے۔ آج کی داد ان سے نقد وصول فرما لیجیے ، کل نیا ٹرک ہو گا اور نئی بتی ہو گی۔نیا مشاعرہ ہو گا ، نیا مطلع ہو گا ، نئی داد ملے گی۔نیا ’’ ٹرینڈ ‘‘ چلے گا۔ عزائم تو یہ ہیں کہ ہم پانچ سال کی مدت کو عدت سمجھ کر پورا کریں گے اور فریضے کی ادائیگی میں کوئی کوتاہی روا نہیں رکھیں گے لیکن عالم یہ ہے کہ حکومت ’’یومیہ ‘‘ کے حساب سے چلائی جا رہی ہے۔ کوئی ویژن ، کوئی منصوبہ ، کوئی پلاننگ نہیں جس کی تہمت اس حکومت کے سر دھری جا سکے۔  ہر روز ایک نیا شگوفہ ، ایک تازہ پھلجھڑی کہ آج کا دن تو گزرے کل کی کل دیکھیں گے۔سوموار کو چھوڑیں گے نہیں ، منگل کو لٹکا دیں گے ، بدھ کو الٹا لٹکا دیں گے ، جمعرات کو نوکریاں دے دیں گے ، جمعے کو کشمیر آزاد کرا لیں گے ، ہفتے کو ایران امریکہ کی صلح کروا دیں گے اور اتوار کو تیل اور گیس کے ذخائر دریافت کر لیں گے۔یہ وہ ہفت روزہ پلان ہے جس کی بنیاد پر ملک کی قسمت بدلنے کے دعوے فرمائے جا رہے ہیں۔ کتنے ارمانوں سے لوگ انہیں لائے تھے۔ دروغ بر گردن راوی پڑھے لکھے لوگوں نے انہیں ووٹ دیے تھے کہ سیاست کے روایتی چہروں اور روایتی کردار سے بیزار ہو چکے تھے۔اب عالم یہ ہے خوش گمانیوں کا سایہ تک بھاگ چکا ہے۔خوش گمان اب دھوپ تلے کھڑے ہیں اور حیران ہیں کہ روئیں یا ہنسیں۔ سیدنا علی ؓ نے فرمایا تھا : اقتدار آدمی کو بدلتا نہیں بے نقاب کرتا ہے۔اقتدار کی اولین سہہ ماہی گزری تو لوگوں کو گمان ہوا یہ تو پہلے جیسوں ہی نکلے، ستم کے مارے اب بیٹھے سوچتے ہیں : اللہ بخشے کفن چور کا باپ تو بہت اچھا آدمی تھا۔ابھی تو ڈیڑھ سال گزرا ہے ، چند سال مزید اسی طرح بیت گئے تو ڈریے اس وقت سے جب لوگ ٹرکوں کے پیچھے عالی جاہ نواز شریف اور اعلی حضرت آصف زرداری کی تصویر بنوا کر لکھ رکھیں: تیری یاد آئی تیرے جانے کے بعد۔ نواز شریف کو تو شعرو ادب کا ذوق نہیں کیا خبر جناب زرداری تالیف قلب کے لیے انہیں واٹس ایپ پر شیخ ابرہیم ذوق کے اشعار بھیجتے ہوں: سنا کرتے تھے شہرہ ذوق جن کی پارسائی کا وہ سب یارِ خرابات اپنے نکلے ، ہم نشیں نکلے  عمران خان لمحہ لمحہ ضائع ہو رہے ہیں، برف کا باٹ جیسے کوئی دھوپ میں رکھ دے ۔ اپنے ہی وزیروں نے انہیں سینگوں پر لے رکھا ہے اورروایت یہ ہے اس چاند ماری پر انہیں داد دی جاتی ہے۔جارحانہ اسلوب حزب اختلاف کے زمانوں میں تو گوارا کیا جا سکتا ہے لیکن جو رویہ ان وزرائے کرام نے اختیار کر رکھا ہے ، کسی ذوق سلیم کے حامل معقول انسان کے لیے ممکن نہیں اسے گوارا کر سکے۔ویسے تو اس کابینہ میں ہر دوسرا جنگجو زبان بکف ہے لیکن جو کام کل فیصل واڈا صاحب نے کیا ہے ، یوں محسوس ہوتا ہے حکومت اپنے اخلاقی وجود کے باب میں آخری درجے میں بے نیاز ہو چکی ہے۔حکمت ، تدبر ، شرافت ، اخلاقیات ، تہذیب ، مروت ، وضع داری کسی بھی زاویے سے اس رویے کا دفاع ممکن نہیں۔ایسے وزراء کے ہوتے ہوئے کیا عمران خان کو کسی دشمن کی ضرورت ہے؟  یہ حادثہ مگر ایک دن میں نہیں ہوا۔ معلوم یہ ہوتا ہے یہ ایک پالیسی تھی جس کے آزار سے اب سماج سہما بیٹھا ہے۔اپنی اور دوسروں کی عزت کے بارے میں جو جتنا بے نیاز تھا وہ اتنا ہی معتبر ہوا۔ اپنی زبان سے اپنی اور دوسروں کی دستار آلودہ کرنے میں جسے جتنی مہارت تھی اسے اتنا ہی نوازا گیا۔ کابینہ کے فاضل اراکین کو گفتگو کرتے دیکھیں تو احساس زیاں کا درد وجود میں اتر جاتا ہے۔دکھ اور صدمے کی کیفیت میں آدمی سوچتا ہے معاملہ کیا ہے ؟ قافلہ انقلاب میں کوئی نجیب لوگوں کا قحط ہے یا نگاہ یار میں جچتے ہی وہی ہے جو اپنی اقدار کے جملہ حوالوں سے یکسر بے نیاز ہو جانے کا ہنر رکھتا ہو۔ دعوے ، اقوال زریں، بھاشن، خطبے ، شعلہ بیانیاں ، انکشافات ، سوال یہ ہے کارکردگی کہاں ہے؟ یہ حکومت ہے یا شام کا اخبار؟جو جی میں آئے چھاپ دو۔

##############################
https://www.facebook.com/asif.mahmood.1671/posts/2678064808981957
یہ کام بامسی ہی کر سکتا تھا. یہ کسی اور کے بس کی بات نہیں تھی.

##############################
https://www.facebook.com/asif.mahmood.1671/posts/2677627209025717
جانے کیا بات ہے، کس چیز کی یاد آتی ہے آصف محمود سردیاں آتی ہیں تو گائوں یاد آتا ہے ۔ جاڑے کی شبِ ماہتاب میں خنکیِ فسوں پھونکنے لگتی ہے ۔ رات جلد گھر لوٹتا ہوں ، علی کو کہانی سنانا ہوتی ہے ۔ کہانی سنے گا تو سوئے گا اور وقت پر سوئے گا تو سکول جائے گا ورنہ وہی حکمت بھرے مشورے کہ بابا سکول کو اتنی فیس دینے کا کیا فائدہ ، اس کے کھلونے لے لیتے ہیں اور پڑھائی تو گھر بیٹھ کر بھی ہو ہی سکتی ہے ۔ ہماری کہانی میں نئے زمانے کا کوئی رنگ نہیں ہوتا۔ یہ تتلیوں ، جگنوئوں ، برفزاروں ، گلہریوں ، لومڑیوں اور جنگلوں کی کہانی ہے ۔ ایک دن اس نے پوچھ لیا : جگنو کیا ہوتا ہے؟ اور کتنی ہی شامیں ہم دونوں ندی اور جھیل کنارے جگنو تلاش کرتے رہے ۔ جس کے بچپن کی گرم دوپہریں تتلیوں کا تعاقب کرتے اور شامیں جگنوئوں کو مٹھی میں بند کرتے گزری ہوں اسے بیٹے کو دکھانے کے لیے اب ایک جگنو نہیں مل رہا تھا ۔ وقت ہی نہ رہا، وقت کی بات ہے۔ ایک پوری تہذیب دیکھتے ہی دیکھتے اجنبی ہو گئی ۔ جگنو اور تتلی تو ہم نے ڈھونڈ لیے اور جھیل کنارے درختوں پر گلہریاں بھی، لیکن کتنا کچھ ہے جس کا کہیں کوئی سراغ ہی نہیں ۔ مارگلہ کے جنگل میں تو پھر تہذیب رفتہ کے مظاہر موجود ہیں ، اگر چہ سہمے سہمے سے ہیں لیکن باقی شہروں کو تو جدت نے چاٹ کھایا ہے ۔ چند سالوں میں یہ کیا سے کیا ہو گیا ۔ ایک تہذیب کے کتنے ہی رنگ مدھم پڑ گئے۔ وقت کا دھارا صدیوں سے بہتا چلا جا رہا ہے اسے کون روک سکتا ہے لیکن وقت کے بہتے دھارے میں اتنی تندی حیران کیے دیتے ہے ۔کچھ سمجھ نہیں آتی اتنی تیزی سے یہ کیا سے کیا ہو گیا۔ تبدیلی کے کچھ رنگ بہت اچھے ہیں ۔آسائشات بھی آئی ہیں اور سہولیات بھی ۔ ان کی افادیت سے بھی انکار ممکن نہیں اور سچ تو یہ ہے ان کے بغیر اب گزارا بھی نہیں ۔ لیکن تہذیب رفتہ کی جھریوں میں اپنا بچپن جھانکتا ہے اور یادوں کی برسات میں بھیگنے کے بعد احساس ہوتا ہے قوس قزح میں کتنے ریگزار اترچکے۔  علی موبائل کے الارم پر جاگتاہے ، میری آنکھ گھر کے صحن میں کینو ، امرود اور سنبل پر چڑیوں کی چہچہاہٹ سے کھلتی تھی ۔ چڑیوں کی چہکتی چہچہاتی ٹولیوں کے شور سے آنکھ کا کھل جانا ، یہ وہ نعمت ہے جس کا آج کے بچے تصور نہیں کر سکتے ۔ مغرب کے بعد وہ گلیوں کا سنسان ہو جانا اور عشاء کی نماز کے ساتھ ہی گائوں میں وہ آدھی رات کا اتر آنا،آج جن کی راتیں جاگتی ہیں انہیں کیا معلوم وہ کیا طلسم تھا جو ہم نے اپنی آنکھوں سے دیکھا۔ گھڑیاں دیکھ کر رنج حیات کھینچنے والے کیا جانیں طلوع ہوتے سورج سے جھانکتی وارفتگی اور ڈوبتے سورج سے لپٹی وہ اداسی کیسی ہوتی تھی، انہیں کیا معلوم دھمی کا ککڑ کیسے بولتا تھا ، شکر دوپہر کا سناٹا کیا ہوتا تھا اور ڈیگر ویلاکس ٹھہرائو کا نام تھا ۔ گلوبل ولیج کے چوراہے کے بیچ میں بیٹھ کر ساری رات فیس بک پر ’’ ہاہاہا ‘‘ لکھ کر ہنسنے والوں کو کیا خبر سرد راتوں کی کہیڑ میں آگ کا الائو جلا کر ، اپنے ہی کسی کزن کا دیسی مرغ چرا کر ، اس بے خبر کو ساتھ بٹھا کر کھاتے ہوئے واقفان حال کے قہقہوں میں کتنی چاشنی ہوتی تھی۔ برائلر انڈے کھا نے والی اس نسل کو کیا معلوم جب مرغی کٹ کٹ کٹاک کرتی تھی تو بھاگ کر کسی کونے سے اس کا انڈہ تلاش کرنے میں کیا لطف چھپا ہوتا تھا۔ چار ہفتوں میں جس نسل کو ہاتھی جتنا برائلر تیار ملتا ہو اسے کیا خبر انڈوں پر بیٹھی مرغی کو جب تیسرا ہفتہ لگتا تھا تو ننھے چوزوں کو دیکھنے کی خواہش کتنی بے کراں ہو جاتی تھی اور انڈے توڑ کر نکلے ننھے چوزوں کو کٹ کٹ کرتی مرغی کے پیچھے بھاگتے دیکھنا اور دانہ ڈالنا من کو کیسے شانت کرتا تھا ۔ آج کی نسل کو کیا معلوم سرد راتوں میں گیدڑ کی آوازاور صبح دم گھر کے صحن میں مرغ کی ککڑوں کوں میں کیا حسن پنہاں ہوتا تھا۔ جس نسل کا چاند مفتی منیب اور مفتی پوپلزئی چڑھاتے ہوں اسے کیا خبر چھت پر کھڑے ہو کر اپنے اور عید کے چاند کو بیک وقت دیکھنا کتنا راحت افزا ء تجربہ ہوتا تھا ۔ بیری کو وٹے مار کر بیر کھانا ، جامن پر چڑھ کر ٹہنی ہلا ہلا کر جھولی بھر لینا اور کپڑوں کا ستیا ناس کر لینا ، ٹھیکیدار سے آنکھ بچا کے اپنے ہی باغ سے کینو چوری کر لینا ، بہتے پانی کی کھال پر کسی دھریک کے نیچے چارپائی ڈال کر پانی میں ٹانگیں رکھ کر تپتی دوپہرکوئی ناول پڑھتے گزار دینا ، سردیوں کی شام میں تنور کی روٹی پر مکھن میں ساگ ڈال کر کھانا ، ددھانے کا دودھ ، بوہلی ، چاٹی کی لسی، گنے کی رہو ، تازہ گڑ ، تہذیب رفتہ کے کیا روپ تھے ۔ تنور کی روٹی کا ذکر چلتا ہے تو زیاں کا احساس رگ میں اتر جاتا ہے۔ جس نے یہ سوغات چکھ رکھی ہے اسے معلوم ہو گا اسے تعارف اور تحسین کی حاجت نہیں۔ گیس کے جعلی تنوروں پر نان کی شکل میں پاپڑ کھانے والے کو البتہ سمجھایا ہی نہیں جا سکتا تنور کی روٹی کیا ہوتی ہے؟ ہم نے اپنے ہاتھوں کیا کچھ گنوا دیا ۔ ہمارے اپنے مقامی بیج تھے، تباہ کر دیے گئے، اب بیج باہر سے آتے ہیں اور فصلوں کے ذائقے روٹھ چکے ۔ گاجر جو کبھی سرخ ہوتی تھی اب زرد ہو گئی ہے۔ دیسی لہسن ڈھونڈے سے نہیں ملتا ۔ گندم کا خالص آٹا شہروں میں نایاب ہو چکا ۔ شہد اسلامی تو ہو چکا ، کیا عجب اگلے جاڑے میں اپنے اپنے فرقوں کی پیکنگ میں بھی دستیاب ہو لیکن جنہوں نے بیری اور دھریک سے شہد اتار کر چکھ رکھا ہے وہ جانتے ہیں شہد کیا ہوتا ہے اور شہد کے نام جو چیز وافر مقدار میں وطن عزیز میں پائی جاتی ہے وہ کم از کم شہد نہیں ہے ۔  کیلا اب میزائل کے سائز کا ہے مگر ذائقہ موجود نہیں ۔ چتری والا کیلا قصہ ماضی ہو چکا۔حیرت ہے اب کوئی تربوزہ سفید نہیں ہوتا ، جسے کاٹو وہ آگے سے نعرہ لگاتا ہے اب لال لال لہرائے گا ۔ لیکن ذائقہ نہیں ہے ۔ کھانے لگو تو وہ منہ چڑاتا ہے : اب ہوش ٹھکانے آئے گا۔ فراق گورکھ پوری نے کہا تھا : جانے کیا بات ہے ، کس چیز کی یاد آتی ہے  شام  کو  روز طبیعت  مری  گھبراتی  ہے

##############################
https://www.facebook.com/asif.mahmood.1671/posts/2678064808981957
یہ کام بامسی ہی کر سکتا تھا. یہ کسی اور کے بس کی بات نہیں تھی.

##############################
https://www.facebook.com/asif.mahmood.1671/posts/2677627209025717
جانے کیا بات ہے، کس چیز کی یاد آتی ہے آصف محمود سردیاں آتی ہیں تو گائوں یاد آتا ہے ۔ جاڑے کی شبِ ماہتاب میں خنکیِ فسوں پھونکنے لگتی ہے ۔ رات جلد گھر لوٹتا ہوں ، علی کو کہانی سنانا ہوتی ہے ۔ کہانی سنے گا تو سوئے گا اور وقت پر سوئے گا تو سکول جائے گا ورنہ وہی حکمت بھرے مشورے کہ بابا سکول کو اتنی فیس دینے کا کیا فائدہ ، اس کے کھلونے لے لیتے ہیں اور پڑھائی تو گھر بیٹھ کر بھی ہو ہی سکتی ہے ۔ ہماری کہانی میں نئے زمانے کا کوئی رنگ نہیں ہوتا۔ یہ تتلیوں ، جگنوئوں ، برفزاروں ، گلہریوں ، لومڑیوں اور جنگلوں کی کہانی ہے ۔ ایک دن اس نے پوچھ لیا : جگنو کیا ہوتا ہے؟ اور کتنی ہی شامیں ہم دونوں ندی اور جھیل کنارے جگنو تلاش کرتے رہے ۔ جس کے بچپن کی گرم دوپہریں تتلیوں کا تعاقب کرتے اور شامیں جگنوئوں کو مٹھی میں بند کرتے گزری ہوں اسے بیٹے کو دکھانے کے لیے اب ایک جگنو نہیں مل رہا تھا ۔ وقت ہی نہ رہا، وقت کی بات ہے۔ ایک پوری تہذیب دیکھتے ہی دیکھتے اجنبی ہو گئی ۔ جگنو اور تتلی تو ہم نے ڈھونڈ لیے اور جھیل کنارے درختوں پر گلہریاں بھی، لیکن کتنا کچھ ہے جس کا کہیں کوئی سراغ ہی نہیں ۔ مارگلہ کے جنگل میں تو پھر تہذیب رفتہ کے مظاہر موجود ہیں ، اگر چہ سہمے سہمے سے ہیں لیکن باقی شہروں کو تو جدت نے چاٹ کھایا ہے ۔ چند سالوں میں یہ کیا سے کیا ہو گیا ۔ ایک تہذیب کے کتنے ہی رنگ مدھم پڑ گئے۔ وقت کا دھارا صدیوں سے بہتا چلا جا رہا ہے اسے کون روک سکتا ہے لیکن وقت کے بہتے دھارے میں اتنی تندی حیران کیے دیتے ہے ۔کچھ سمجھ نہیں آتی اتنی تیزی سے یہ کیا سے کیا ہو گیا۔ تبدیلی کے کچھ رنگ بہت اچھے ہیں ۔آسائشات بھی آئی ہیں اور سہولیات بھی ۔ ان کی افادیت سے بھی انکار ممکن نہیں اور سچ تو یہ ہے ان کے بغیر اب گزارا بھی نہیں ۔ لیکن تہذیب رفتہ کی جھریوں میں اپنا بچپن جھانکتا ہے اور یادوں کی برسات میں بھیگنے کے بعد احساس ہوتا ہے قوس قزح میں کتنے ریگزار اترچکے۔  علی موبائل کے الارم پر جاگتاہے ، میری آنکھ گھر کے صحن میں کینو ، امرود اور سنبل پر چڑیوں کی چہچہاہٹ سے کھلتی تھی ۔ چڑیوں کی چہکتی چہچہاتی ٹولیوں کے شور سے آنکھ کا کھل جانا ، یہ وہ نعمت ہے جس کا آج کے بچے تصور نہیں کر سکتے ۔ مغرب کے بعد وہ گلیوں کا سنسان ہو جانا اور عشاء کی نماز کے ساتھ ہی گائوں میں وہ آدھی رات کا اتر آنا،آج جن کی راتیں جاگتی ہیں انہیں کیا معلوم وہ کیا طلسم تھا جو ہم نے اپنی آنکھوں سے دیکھا۔ گھڑیاں دیکھ کر رنج حیات کھینچنے والے کیا جانیں طلوع ہوتے سورج سے جھانکتی وارفتگی اور ڈوبتے سورج سے لپٹی وہ اداسی کیسی ہوتی تھی، انہیں کیا معلوم دھمی کا ککڑ کیسے بولتا تھا ، شکر دوپہر کا سناٹا کیا ہوتا تھا اور ڈیگر ویلاکس ٹھہرائو کا نام تھا ۔ گلوبل ولیج کے چوراہے کے بیچ میں بیٹھ کر ساری رات فیس بک پر ’’ ہاہاہا ‘‘ لکھ کر ہنسنے والوں کو کیا خبر سرد راتوں کی کہیڑ میں آگ کا الائو جلا کر ، اپنے ہی کسی کزن کا دیسی مرغ چرا کر ، اس بے خبر کو ساتھ بٹھا کر کھاتے ہوئے واقفان حال کے قہقہوں میں کتنی چاشنی ہوتی تھی۔ برائلر انڈے کھا نے والی اس نسل کو کیا معلوم جب مرغی کٹ کٹ کٹاک کرتی تھی تو بھاگ کر کسی کونے سے اس کا انڈہ تلاش کرنے میں کیا لطف چھپا ہوتا تھا۔ چار ہفتوں میں جس نسل کو ہاتھی جتنا برائلر تیار ملتا ہو اسے کیا خبر انڈوں پر بیٹھی مرغی کو جب تیسرا ہفتہ لگتا تھا تو ننھے چوزوں کو دیکھنے کی خواہش کتنی بے کراں ہو جاتی تھی اور انڈے توڑ کر نکلے ننھے چوزوں کو کٹ کٹ کرتی مرغی کے پیچھے بھاگتے دیکھنا اور دانہ ڈالنا من کو کیسے شانت کرتا تھا ۔ آج کی نسل کو کیا معلوم سرد راتوں میں گیدڑ کی آوازاور صبح دم گھر کے صحن میں مرغ کی ککڑوں کوں میں کیا حسن پنہاں ہوتا تھا۔ جس نسل کا چاند مفتی منیب اور مفتی پوپلزئی چڑھاتے ہوں اسے کیا خبر چھت پر کھڑے ہو کر اپنے اور عید کے چاند کو بیک وقت دیکھنا کتنا راحت افزا ء تجربہ ہوتا تھا ۔ بیری کو وٹے مار کر بیر کھانا ، جامن پر چڑھ کر ٹہنی ہلا ہلا کر جھولی بھر لینا اور کپڑوں کا ستیا ناس کر لینا ، ٹھیکیدار سے آنکھ بچا کے اپنے ہی باغ سے کینو چوری کر لینا ، بہتے پانی کی کھال پر کسی دھریک کے نیچے چارپائی ڈال کر پانی میں ٹانگیں رکھ کر تپتی دوپہرکوئی ناول پڑھتے گزار دینا ، سردیوں کی شام میں تنور کی روٹی پر مکھن میں ساگ ڈال کر کھانا ، ددھانے کا دودھ ، بوہلی ، چاٹی کی لسی، گنے کی رہو ، تازہ گڑ ، تہذیب رفتہ کے کیا روپ تھے ۔ تنور کی روٹی کا ذکر چلتا ہے تو زیاں کا احساس رگ میں اتر جاتا ہے۔ جس نے یہ سوغات چکھ رکھی ہے اسے معلوم ہو گا اسے تعارف اور تحسین کی حاجت نہیں۔ گیس کے جعلی تنوروں پر نان کی شکل میں پاپڑ کھانے والے کو البتہ سمجھایا ہی نہیں جا سکتا تنور کی روٹی کیا ہوتی ہے؟ ہم نے اپنے ہاتھوں کیا کچھ گنوا دیا ۔ ہمارے اپنے مقامی بیج تھے، تباہ کر دیے گئے، اب بیج باہر سے آتے ہیں اور فصلوں کے ذائقے روٹھ چکے ۔ گاجر جو کبھی سرخ ہوتی تھی اب زرد ہو گئی ہے۔ دیسی لہسن ڈھونڈے سے نہیں ملتا ۔ گندم کا خالص آٹا شہروں میں نایاب ہو چکا ۔ شہد اسلامی تو ہو چکا ، کیا عجب اگلے جاڑے میں اپنے اپنے فرقوں کی پیکنگ میں بھی دستیاب ہو لیکن جنہوں نے بیری اور دھریک سے شہد اتار کر چکھ رکھا ہے وہ جانتے ہیں شہد کیا ہوتا ہے اور شہد کے نام جو چیز وافر مقدار میں وطن عزیز میں پائی جاتی ہے وہ کم از کم شہد نہیں ہے ۔  کیلا اب میزائل کے سائز کا ہے مگر ذائقہ موجود نہیں ۔ چتری والا کیلا قصہ ماضی ہو چکا۔حیرت ہے اب کوئی تربوزہ سفید نہیں ہوتا ، جسے کاٹو وہ آگے سے نعرہ لگاتا ہے اب لال لال لہرائے گا ۔ لیکن ذائقہ نہیں ہے ۔ کھانے لگو تو وہ منہ چڑاتا ہے : اب ہوش ٹھکانے آئے گا۔ فراق گورکھ پوری نے کہا تھا : جانے کیا بات ہے ، کس چیز کی یاد آتی ہے  شام  کو  روز طبیعت  مری  گھبراتی  ہے

##############################
https://www.facebook.com/asif.mahmood.1671/posts/2679869965468108
گاوں خدا نے بنائے، شہر انسانوں نے. بس یہی فرق ہے.

##############################
https://www.facebook.com/asif.mahmood.1671/posts/2682829925172112
ہر چیز ایک پیج پر ہے ، قوال اور ہمنوا الگ سے داد سخن وصول فرما رہے ہیں پھر بھی یہ حکومت اس پیج میں رنگ نہیں بھر پا رہی. یہ اسے ادھیڑے، مروڑے اور نوچے جا رہی ہے. دیکھو اسے جو دیدہ عبرت نگاہ ہو.

##############################
https://www.facebook.com/asif.mahmood.1671/posts/2682628808525557
مہنگائی کا کامل انکار کرنے والے بھی بہت ہیں اور اس کے فضائل بیان کرنے والے بھی . لیکن جو حقیقت ہے وہ سب کے سامنے ہے. یہ مہنگائی مصنوعی مہنگائی لگتی ہے. جیسے کوئی سرمایہ دار سود سمیت وصولی کرنے پر تل گیا ہو. سیاسی جماعتوں کو سوچنا چاہیے وہ اے ٹی ایم کیوں رکھتی ہیں اور یہ اے ٹی ایم قوم کو کتنے میں پڑتے ہیں. سرمایہ دار جب کسی جماعت پر سر مایہ کاری کرتے ہیں تو نہ بلاوجہ کرتے ہیں نہ فی سبیل اللہ.

##############################
https://www.facebook.com/asif.mahmood.1671/posts/2685090788279359
ہمارے اہل صحافت کا اس بات پر کامل اتفاق ہے کہ صرف وہی سیاست دان اور وہی بیوروکریٹ اچھا نیک اور ایماندار ہے جس سے فاضل کالم نگار یا سینیر تجزیہ کار کے کسی بھی نوعیت کے ذاتی تعلقات ہوں یا رہے ہوں. کنویں کے باہر باقی ساری قوم ہی کرپٹ ہے

##############################
https://www.facebook.com/asif.mahmood.1671/posts/2684572381664533
سعودی عرب مسئلہ کشمیر پر او آئی سی کی وزارت خارجہ کی کونسل کا اجلاس بنانے میں تعاون نہیں کر رہا تو حیرت کیسی؟ او آئی سی عجمیوں کے لیے بنی ہی کب تھی؟ عربوں نے سلطنت عثمانیہ سے بغاوت کی، ان کی بغاوت کے صدقے یروشلم پر برطانوی قبضہ ہوا. پھر عربوں کے ساتھ دھوکہ ہوا اور اسرائیل بن گیا تو ایک وقت پر مسجد اقصی کی حرمت کے نام پر عربوں کو مسلم دنیا کے تعاون کی ضرورت محسوس ہوئی تو او آئی سی بن گئی. او آئی سی عربوں کے مفادات کے تحفظ کے لیے بنائی گئی تھی. عجمی اس بارات میں عبد اللہ دیوانے ہی تھے. عجمیوں کا استحصال کرنے کے لیے آسان نسخہ یہی ہے کہ عربوں کے ہر مسئلے کو امہ کا مسئلہ بنا دیا جائے. اسے مذہبی مسئلہ قرار دے دیا جائے. سعودیہ کو علاقائی جھگڑوں سے نبٹنے کے لیے فوج چاہیے تو اسے اسلامی فوج کا درجہ دے دیا جائے. فلسطین کا مسئلہ ہو تو اسے تقاضائے شرعی قرار دے دیا جائے لیکن عجمیوں کا مسئلہ البتہ نہ مذہبی مسئلہ ہوتا یے نہ اس کا امہ سے کوئی تعلق ہوتا ہے. عجمی صرف کارندے ہوتے ہیں. وہ صرف نظریاتی اور فکری پراکسی کا کام کرتے ہیں.

##############################
https://www.facebook.com/asif.mahmood.1671/posts/2685623708226067
لا الہ الا اللہ، پاک سر زمین  پاک سرزمین کا ورد کرتے جناب سید علی گیلانی کی تازہ ویڈیو  ہے. دیکھ لیجیے

##############################
https://www.facebook.com/asif.mahmood.1671/posts/2687029108085527
اسحاق ڈار کے گھر کی نیلامی پر اسلام آباد ہائی کورٹ نے حکم امتناعی جاری کر رکھا ہے. یہ حکم امتناعی 28 جنوری کو جاری ہوا تھا. اس گھر پر اسحاق ڈار کی بیوی کا دعوی تھا کہ یہ اسے تحفے میں ملا اور یہ اسحاق ڈار کی ملکیت نہیں اس لیے اسے نیلام نہیں کیا جا سکتا. سوال اب یہ ہے کہ اس حکم امتناعی کے بعد، اور حتمی فیصلہ آنے سے قبل، حکومت اس گھر کو پنا گاہ میں کیسے تبدیل کر سکتی ہے؟

##############################
https://web.facebook.com/asif.mahmood.1671/posts/2591390304316075
عزیز ہم وطنو ، مر جاو ترکش / آصف محمود  ہمارے ہاں بنیادی انسانی حقوق کے اقوال زریں اکثر سنائے جاتے ہیں لیکن اگر میں آپ سے کہوں پاکستان کے آئین میں دیے گئے بنیادی انسانی حقوق کی فہرست میں صحت موجود ہی نہیں اور تعلیم کا ادھورا سا ذکر ہے تو آپ کا رد عمل کیا ہو گا ؟آئین کی بالا دستی کی بات آپ یقینا کرتے ہوں گے لیکن آپ کو معلوم ہونا چاہیے کہ اس آئین کے مطابق نہ مکمل تعلیم آپ کا بنیادی انسانی حق ہے نہ ہی صحت ۔ کیا کبھی ہم نے سوچا کہ جدید ریاست اور اس کے عوام کے درمیان تعلق کی اساس کیا ہے اور ہماری سیاسی قیادت اس اساس کے حوالے سے اتنی ر بے حس اور عوام اس باب میں اتنے بے نیاز کیوں ہیں؟  کبھی اپنے ارد گرد نظر دوڑائیے ، صحت مند اور آسودہ لوگ یہ خوف اوڑھے پھر رہے ہوتے ہیں کہ کبھی وہ بیمار ہو گئے تو علاج کے لیے اخراجات کہاں سے لائیںگے۔ یہ خوف انہیں دیمک کی طرح کھا جاتا ہے اور وہ اندر سے کھوکھلے ہو جاتے ہیں ۔ کبھی آپ نے غور کیا ہنستے مسکراتے لوگ نظر آنا اب کم کیوں ہو گئے ہیں ۔ ہر آدمی پریشان کیوں پھر رہا ہے ، چہروں پر ہر وقت تنائو کی کیفیت کیوں ہے؟  شاید اسی لیے کہ یہ زندہ وجود چلتے پھرتے حساب کر رہا ہوتا ہے کہ ادویات کے پیسے کہاں سے آئیں گے اور بچوں کی تعلیم کے اخراجات کیسے پورے ہوں گے۔ ہمیں تو سیاست لا حق ہو چکی ہے ورنہ سماج کا مطالعہ ہو تو معلوم ہو تعلیم اور صحت کے اندیشوں اور پریشانیوں نے اس قوم کو نفسیاتی مریض بنا دیا ہے۔  ہمارے ہاں بنیادی انسانی حقوق جب بھی زیر بحث آئے اس کا مرکزی نکتہ آزادی رائے ٹھہرا ۔ رائے کی آزادی بلاشبہ ایک نعمت ہے لیکن کیا محض رائے کی آزادی ہی بنیادی انسانی حق ہے ؟ کیا ایک بیمار انسان کو کہا جا سکتا ہے کہ تمہارے علاج معالجے کے لیے تو یہاں کچھ نہیں البتہ تمہیں آزادی رائے کا پورا حق حاصل ہے اس لیے تم چاہو تو گھر جا کر فیس بک پر تین چار سٹیٹس ہمارے خلاف لگا لینا ۔ تمہیں کچھ نہیں کہا جائے گا ۔ بلکہ تمہیں آئین پاکستان کے تحت اس بات کی بھی آزادی ہے کہ چاہو تو ہسپتال انتظامیہ کے رویے یا جعلی ادویات کے خلاف ایک عد د ’ فیس بک لائیو‘ بھی کر سکتے ہو۔  میڈیا کی آزادی رائے کا البتہ پورا پورا بندو بست کر دیا گیا اور اب وہ ہسپتال میں داخل نہیں ہو سکتا ۔ کسی اور نے ایسی گستاخی کرنے کی کوشش کی تو یاد رکھیے وہاں ینگ ڈاکٹرز بھی پائے جاتے ہیں جنہیں غصہ بہت آتا ہے اور جب انہیں غصہ آتا ہے تو انہیں شعر بھی یاد آ جاتے ہیں۔  دنیا کے 120 ممالک میں صحت کو آئینی حق تسلیم کیا گیا ہے۔ لیکن ہمارے ہاں بے نیازی کا عالم یہ ہے کہ آئین مین دیے گئے بنیادی انسانی حقوق میں صحت اور علاج معالجے کا حق شامل ہی نہیں۔   تعلیم کا معاملہ بھی یہ ہے کہ آرٹیکل 25 اے میں ادھوری سی بات کی گئی کہ پانچ سال سے سولہ سال تک کے بچوں کو ریاست مفت اور لازمی تعلیم فراہم کرے گی۔ یعنی جیسے ہی بچے کی عمر سولہ سال سے زیادہ ہو جائے گی ، تعلیم اس کا بنیادی انسانی حق نہیں رہے گا ۔ اب یہ ایک آسائش یا عیاشی تصور ہو گی اور جس کے پاس پیسے ہیں وہ اسے حاصل کر لے۔ جو اس کا متحمل نہیں ہو سکتا وہ کسی عظیم سیاسی رہنما کے حصے کا بے وقوف بن کر ان کی برسیوں اور سالگرہوں میں تالیاں بجا لے ، وہاں بریانی کا انتظام موجود ہو گا ۔ جب تعلیم بنیادی انسانی حق نہیں ہے تو سرکاری ملازمتوں کے لیے تعلیم کی شرط عائد کرنے کا کیا جواز رہ جاتا ہے؟  غور فرمائیے نہ تعلیم آپ کا بنیادی انسانی حق ہے نہ صحت اور علاج معالجہ۔ حکمران طبقے کو تو چھینک آ جائے تو دنیا کے بہترین ہسپتالوں سے ان کا علاج ہو جاتا ہے اور وہ سزا پا کر جیل میں پڑے ہوں تو ان کے لیے خصوصی میڈیکل یونٹ جیل میں تعینات کر دیا جاتا ہے لیکن عوام کا یہ حال ہے کہ دل کے امراض میں مبتلا ہو کر ہسپتال جائیں تو سٹنٹ ڈالنے کے لیے آٹھ آٹھ ماہ کی تاریخ ملتی ہے۔معصوم بچوں کی کمر پر بھاری بستے لاد دیے گئے اور والدین کی کمر بھاری فیسوں سے دہری ہو گئی لیکن دستور پاکستان میں تعلیم اور صحت لوگوں کے ؤبنیادی انسانی حقوق قرار نہ پا سکے۔ان کے عظیم الشان جلسوں میں ان کے تاریخی خطاب سننے والے باشعور عوام نے آج تک سوال نہیں پوچھا کہ تعلیم اور صحت ہمارا بنیادی انسانی حق کیوں نہیں ہے؟  یہی عالم پارلیمان کا ہے۔ وہاں لمبی لمبی لا یعنی تقریروں کے دیوان لکھے جاتے ہیں لیکن کسی کو آج تک یہ توفیق نہیں ہو سکی کہ وہ وہاں ایک بل ہی پیش کر دے کہ آئیے سب مل کر آئین میں ترمیم کریں اور صحت اور تعلیم کو بنیادی انسانی حق میں شامل کر لیں ۔ پارلیمان نے آئین میں یہ تولکھ دیا کہ لوگوں سے ان کی زمین ہائوسنگ کالونیاں بنانے کے لیے بھی حاصل کی جا سکتی ہے ( اور دل چسپ بات یہ ہے کہ یہ بات بنیادی انسانی حقوق کے باب میں آرٹیکل 24 میں لکھی گئی ) لیکن یہ نہ لکھ سکے کہ تعلیم اور صحت ان کا حق ہے۔ حقوق انسانی کمیشن نے صحت کے حق کے لیے آرٹیکل 19 اے کا مجوزہ ڈرافٹ بھی تیار کر کے پارلیمان کو دیا لیکن کسی نے اس پر بات کرنا مناسب نہیں سمجھا۔  بے نیازی دیکھیے آئین میں بنیادی انسانی حقوق کے باب کے ساتھ ہی ’ پالیسی کے اصول‘ بیان کیے گئے ہیں جن میں اسلامی طرز زندگی ، اقلیتوں کے تحفظ ، عورتوں کے حقوق ، سماجی انصاف ، عوام کی فلاح اور مقامی حکومتوں کی بات کی گئی ہے لیکن اسی باب میں آرٹیکل 30 کی ذیلی دفعہ دو میں لکھا گیا ہے کہ اگر حکومت ان پر عمل نہ کرے تو حکومتی اقدام پر کسی اتھارٹی ، ادارے یا فرد کے خلاف کوئی کارروائی نہیں ہو سکے گی ۔ یعنی اقوال زریں تو موجود ہیں لیکن کوئی عمل نہ کرے تو اسے مکمل امان دی جاتی ہے۔  تو عزیز ہم وطنو ، جب صحت آپ کا بنیادی انسانی حق ہی نہیں تو آپ کتے کے کاٹے سے مریں یا تھر میں بھوک کے ہاتھوں مر جائیں ، کسی کو کیا پرواہ ہے؟ مناسب یہ ہو گا کہ تہتر کے آئین کے تحت آپ خود ہی مر جاو. 

##############################
https://web.facebook.com/asif.mahmood.1671/posts/2657613024360469
آج پھروہی سوال اٹھا : کیا عثمان کا کردارارطغرل سے کمزور ہے؟ وہی جواب دیا :ہر گز نہیں ۔ دوسرا سوال تھا : لیکن ارطغرل کے کردار میں تنوع تھا ، ورائٹی تھی جب کہ عثمان کا کردار سپاٹ ہے ۔ کھردرا اور یکسانیت کا شکار ۔ کیا یہ ایک اچھا کردار کہلا سکتا ہے؟ عرض کی: یہ اس کے کردار کی ڈیمانڈ ہے کمزوری نہیں ۔ عثمان کو شروع میں اکھڑ ، سپاٹ ، دکھایا جا رہا ہے اور وہ ارطغرل جیسا صاحب بصیرت نہیں دکھایا جا رہا بلکہ تند خو اور عجیب سا جلد باز سا دکھایا جا رہا ہے تو یہ اس کردار کی ضرورت ہے ۔ دونوں کا فرق سامنے رکھیے ۔ ارطغرل جب حلیمہ کے لیے ایک سلطنت کو دشمن بنانے کا خطرہ مول لے لیتا تھا تو اس کا باپ اور ماں اس کے ساتھ کھڑے ہوتے تھے ۔ عثمان نے ماں کا تو چہرہ نہیں دیکھا، عملی زندگی کی کشمکش شروع ہوئی تو حائمہ انا بھی موجود نہیں اور قبیلے میں لوٹتا ہے توباپ کی بجائے دندار بے آگے سے ہنہنا رہا ہوتا ہے ۔ مزاج کی تہذیب میں وقت لگے گا اور یہ کام کسی  حد تک شیخ ایدابلی کے ہاتھوں انجام پائے گا اور کسی حد تک قبیلے میں لوٹ آنے والی اس کی منہ بولی ماں سلجان خاتون کے ہاتھوں.  جس ارطغرل کا ذکر تاریخ عثمانیہ میں مبلغ دو صفحات سے بھی کم ہے اگر اس کا کردار اتنا غضب کا تخلیق کیا گیا تھا تو جو سلطنت عثمانیہ کا بانی ہے اس عثمان کا کردار کیا ایسے ہی منتخب کر لیا ہو گا؟

##############################
https://web.facebook.com/asif.mahmood.1671/posts/2656835001104938
لمبی لمبی نظریاتی، فقہی اور سیاسی بحثیں اصل میں اس بات کا اعلان ہے کہ صاحب دانش کا پیٹ اتفاق سے بھرا ہوا ہے. زمین پر اس وقت ایک ہی بحث ہے روٹی تو کسی طور کما کھائے مچھندر. پچھلے ایک ہفتے میں، کسی دور افتادہ گاوں میں نہیں، اسلام آباد میں، مختلف عوامی مقامات پر لوگوں سے ایک سوال پوچھتا رہا : اسلام چاہیے یا سیکولرازم؟ جواب میں جو کہا گیا اس کا خلاصہ یہ ہے کہ روٹی چاہیے. لمبی لمبی بحثوں سے اب اکتاہٹ ہونے لگی ہے. یاد رہے جہنمیوں کی صفات میں سے ایک صفت یہ بھی ہے کہ وہ لمبی لمبی بحثیں کرتے تھے. سماج توازن کا نام ہے. بات ہر موضوع پر ہونی چاہیے مگر توازن کے ساتھ.

##############################
https://web.facebook.com/asif.mahmood.1671/posts/2655239497931155
جہانگیر ترین اتنے ناگزیر کیوں ؟

##############################
https://web.facebook.com/asif.mahmood.1671/posts/2653669614754810
چائلڈ ایبیوز کا کیس ای سیون کی "اشرافیہ" سے سامنے آئے تو شہر بھر پر سناٹا سا کیوں چھا جاتا ہے؟ یعنی ملزم تگڑا ہو اور مظلوم محنت کش کی بے کس اولاد تو پھر قانون کی عملداری کو موت آ جاتی ہے. زینب الرٹ بل کی شعبدہ بازی کر کے نقد داد لینے والو کچھ تو بولو

##############################
https://web.facebook.com/asif.mahmood.1671/posts/2652488471539591
تبدیلی.... کپتان کی ترکش / آصف محمود  یہ کابینہ ہے یا بختِ نگوں پر لام الف کی کہکشاں سجی ہے؟ میر نے کہا تھا : دلی کے نہ تھے کوچے ، اوراق مصور تھے ۔ رجال کار کے یہاں لشکر اترے پڑے ہیں اور ہر جنگجو زبان بے نیام لیے رزم گاہ میں ہے ، آدمی کس کس سورما کو داد دے؟ اہل دانش گرہ لگاتے ہیں : حزب اختلاف کہاں ہے؟ میرے جیسا طالب علم مگرسوچتا ہے اس بندوبست کو حزب اختلاف کی حاجت ہی کیا ؟ جس کشتہ ستم کی مانگ ایسے ستاروں سے روشن ہو اسے اب کسی حریف کی کیا ضرورت ۔ عمران خان کے لیے ان کے وزراء ہی کافی ہیں ۔ پاکستان کا خواب تو اقبال نے دیکھا ، نئے پاکستان کا خواب کس کی چشم فسوں ساز میں اترا تھا؟ شاید یہ جان ایلیا تھے: محبت بری ہے ، بری ہے محبت کہے جا رہے ہیں ، کیے جا رہے ہیں  عمران خان کی کہانی بھی بس اتنی سی ہے دو عشرے جس جس کو برا کہا ، اقتدار کے ایک سال میں ایک ایک کام کر دکھایا ۔ بس کہے جا رہے ہیں اور کیے جا رہے ہیں ۔ سر شام اقوال زریں سنائے جاتے ہیں ، صبح دم ڈی چوک کے یو ٹرن پر انہیں پامال کر دیا جاتا ہے۔ شورِ جنوں میں منادی ہے : یو ٹرن نہیں لیں گے تو بڑا لیڈر کیسے بنیں گے۔ نونہالان انقلاب کے حوصلے دیکھیے ، جہاں تھوڑا نادم ہونا واجب ہوتا ہے یہ وہاں بھی ’ می رقصم‘ ہوتے ہیں۔ کپتان خاں کے جلسے میں برسوں پہلے اعلان ہوا تھا : نچنے نوں دل کردا ۔ نیا پاکستان بن گیا لیکن نونہالان انقلاب کے پرانے شوق نہیں گئے۔ معلوم ہوتا ہے یہ رسم قبیلے میں ابتداء میں سے تھی۔ لوگوں کی جان لب پر آئی ہے ، یہ ساون کے شگوفوں کی طرح جھوم رہے ہیں : بس آپ نے گھبرانا نہیں۔  پانچ سال کی مدت پر تو یوں اصرار ہے جیسے یہ عدت ہو ۔ سوال مگر کار کردگی کا ہے   ۔ اس باب میں بھی سوال یہ نہیں کہ تبدیلی کے نقوش کہاں ہیں۔ دست سوال پر تو بس اتنی سی معصومیت رکھی ہے کہ مہاراج کوئی ایک شعبہ جس میں آپ کی سمت درست ہو اور گمان کیا جا سکے اس سمت کے اختتام پر دہائیوں بعد بھی کبھی منزل کا کوئی سراغ مل جائے گا۔ یہ شکوہ نہیں کہ ستر سالوں کی الجھی ڈور ڈیڑھ سال میں کیوں نہ سلجھائی جا سکی، اندیشہ یہ ہے کہ ڈیڑھ سالوں میں جو کچھ الجھا دیا گیا وہ شاید ستر سالوں میں بھی نہ سلجھ پائے۔  معیشت ، سیاست ، سماج کوئی ایک گوشہ حیات بتا دیجیے جہاں آپ نے زخم کے ہر کوچے کو بازار نہ بنا دیا ہو۔ معیشت میں کوئی پالیسی ہوتی، کسی سمت کا تعین ہو تا اور مشکل فیصلوں کی تاریک سرنگ کے اختتام پر امید کا کوئی دیا رکھا ہوتا تو مہنگائی کا یہ عذاب بھی گوارا کر لیا جاتا۔ لیکن یہاں تو مہنگائی کا سونامی گناہ بے لذت کی طرح ہنستے بستے شہروں میں اترا ہے۔ قرض کے لیے کشکول بھی ویسے ہی پھیلا ہے لیکن مہنگائی کا آزار تھمنے میں نہیں آ رہا۔ ایسی نا اہل حکومت معلوم انسانی تاریخ میں پہلی مرتبہ تشریف لائی ہے۔ جی ہاں پہلی بار ، مرحبا، مرحبا۔  نا اہلی کی شمشیر ستم نیام میں ڈالی جا سکتی ہے لیکن جو زبان بکف ہوں ان کی تلواریں کون نیام میں ڈالے۔ کارکردگی کے بحران کا پھر کوئی جواز پیش کیا جا سکتا ہے اور کہیں سے کوئی تاویل لا کر پیش کی جا سکتی ہے لیکن اس قافلہ انقلاب کی غنچہ دہنی کا کیا علاج۔ یہ کلام کرتے ہیں اور خلق خدا حیرت سے انگلی منہ میں داب لیتی ہے۔ زبان بکف ان جنگجو وں میں کس کس کا نام لیا جائے، یہاں تو لاکھوں ہی آفتاب ہیں اور بے شمار چاند۔ جسے دیکھو زبان شمشیر کیے پھرتا ہے۔ قافلہ انقلاب کے نو رتنوں کے نام لیتے جائیے اور سر پیٹتے جائیے۔  ابھی جناب اظہار الحق کا فون آیا ، پوچھنے لگے پیپلز پارٹی میں اعتزاز ہیں ، رضا ربانی ہیں ، چودھری منظور ہیں ، ن لیگ میں احسن اقبال ہیں ، ظفر الحق ہیں ، میں ایک چیز لکھنے لگا ہوں ، مجھے تحریک انصاف کے دو چار شائستہ اطوار تعلیم یافتہ رہنماوں کے نام تو بتا دیجیے۔۔۔۔۔۔ اس کے بعد اک لمبی چپ اور تیز ہوا کا شور ۔  چشمِ سیاہ کے گھائل تو دیکھے تھے ، شیریں کلامی کے بسمل پہلی دفعہ دیکھ رہے ہیں۔ جی ہاں پہلی مرتبہ، معلوم انسانی تاریخ میں پہلی مرتبہ، یہ ہوتی ہے تبدیلی ، یہ ہوتا ہے ویڑن۔ جس روز عمران کی دہلیز پر عافیت ہو ان کے اپنے مصاحب غنچہ دہن سے بحران نکال کر عمران کی چوکھٹ پر چھوڑ آتے ہیں کہ لیجیے صاحب ہم غم کشتوں کے ہوتے یہ فراغت کیسی؟ کوئی ایک دو ہوتے تو نام لیا جاتا ، یہاں تو ہر وزیر رشک عقیق تبدیلی ہے۔ سودا کی طبیعت کسی پر برہم ہوتی اور ہجو کہنے پر مائل ہوتی تو روایت ہے کہ آواز لگاتے : غنچے ذرا قلم دوات لانا۔ وزرائے کرام کی قلم دوات سے تو شاید ہی کبھی رہ و رسم رہی ہو مگر سر شام منادی ہوتی ہے : غنچے ذرا پریس کانفرنس بلانا۔ اور پھر وہی اردو کی دوسری کتاب ، وہی بلبل کا بچہ، ’’ ہم نے چھوڑنا کسی کو نہیں ، ہم نے لٹکا دینا ہے۔ دبستان ڈی چوک میں ہر دوسرا رہنما صاحب دیوان ہے۔ تازہ غزل مگر وزیر اعلی کے پی کے جناب محمود علی خان نے چھیڑی ہے۔ معصوم بچی درندگی کا شکار ہوئی ، سماج لہو رو رہا ہے اور قافلہ انقلاب کے فکری افلاس کا یہ عالم ہے کہ وزیر اعلی سر محفل ، میڈیا سے بات کرتے ہوئے کہتا ہے: بچی کے والدین خود بدلہ لے لیں ، مار ڈالیں اس کو۔ یہ ایک مہذب سماج کا وزیر اعلی ہے یا قدیم زمانوں کے وحشی قبیلوں کا کوئی سالار؟ لوگوں نے بدلے خود ہی لینے ہیں تو مٹی کے ان مادھووں کی کیا افادیت ہے جنہیں ازرہ تفنن وزیر اعلی وغیرہ کہا جاتا ہے۔  ہر درباری یہاں سرو لب شگوفہ ہے ، معلوم نہیں پڑتا ان میں سے ملک الشعراء کون ہے۔ اوج و موج کا اک آشوب ہے جس نے بستی کا رخ کر لیا ہے۔ سونامی اسم با مسمی ہو چکا۔ تبدیلی آ نہیں رہی ، تبدیلی آ گئی ہے۔ خلق خدا کی حسرتیں سراپا سوال ہیں : کب جائے گا عمران؟ .....

##############################
https://web.facebook.com/asif.mahmood.1671/posts/2651269514994820
ٹرانسپیرنسی انٹر نیشنل ایک معتبر ادارہ ہے اور حکومت کا اعتبار دن بدن سکڑ رہا ہے لیکن اس اعتراف کے باوجود اس کی حالیہ رپورٹ کا یقین کرنا میری لیے مشکل ہے۔  ہم،ارے ہاں صف بندی دلیل کی بنیاد پر نہیں عصبیت کی بنیاد پر ہوتی ہے۔ تحریک انصاف کی عصبیت اس رپورٹ کی نفی کرے گی اور اس کی مخالفین کی عصبیت اس کی سچائی پر اصرار کرے گی۔  تاہم اگر معاملہ معروضی انداز سے دیکھا جائے تو اس رپورٹ نے اپنے نتائج فکر کے حق میں وہ دلائل نہین دیے جن کی بنیاد پر اس رپورٹ کا اعتبار کیا جا سکے۔  یہ ایک کمزور رپورٹ ہے۔

##############################
https://web.facebook.com/asif.mahmood.1671/posts/2650868451701593
سورج کی طرف جناب وزیراعظم نے پیٹھ کر رکھی ہے اپنے سائے کے سوا اب انہیں کیا نظر آ سکتا ہے؟

##############################
https://web.facebook.com/asif.mahmood.1671/posts/2650291201759318
زینب الرٹ بل ۔۔ ایک غیر معیاری قانون سازی ترکش / آصف محمود  زینب الرٹ بل ، اپنی روح کے اعتبار سے مبارک مگر متن کے اعتبار سے ناقص کوشش ہے۔ قانون سازی تو یہ بہر حال خوش آئند چیز ہے لیکن اقوال زریں کے جس مجموعے کو پارلیمان میں پیش کیا گیا ہے علم اور زمینی حقائق کی دنیا میں یہ ایک نامعتبر دستاویز ہے ۔ بل کی دفعہ 1 میں کہا گیا ہے کہ اس کا اطلاق صرف اسلام آباد میں ہو گا ۔ جس بچی سے یہ بل منسوب کیا گیا وہ قصور کی تھی ۔ اس بچی کا قتل قصور میں ہوا ۔ اس کا قاتل بھی قصور کا رہنے والا تھا ۔ بچوں پر تشدد کے سب سے زیادہ واقعات بھی قصور میں ہوئے لیکن آپ دو سال بعد ایک بل لے آئے ہیں تو اسے صرف اسلام آباد تک محدود کر رہے ہیں ۔ سوال یہ ہے کہ صرف اسلام آباد کیوں؟ اس سوال کا تعلق جورسپروڈنس سے بھی ہے اور متن سے بھی ۔ حکومت کے پاس اس سوال کا جواب غالبا یہ ہے کہ اس بل میں چونکہ تعزیرات پاکستان اور ضابطہ فوجداری میں ترمیم کی گئی ہے اور اٹھارویں ترمیم کے بعد پولیس اور امن عامہ اب وفاق کا نہیں بلکہ صوبوں کا معاملہ ہے اس لیے وفاق کے پاس اس بات کا اختیار نہیں تھا کہ وہ اس قانون کا اطلاق صوبائی سطح پر بھی کر سکتا ۔ چنانچہ وفاق نے ایک قانون بنا کر اسے اسلام آباد میں نافذ کر دیا ہے ، اب باقی صوبے اس کی روشنی میں قانون سازی کر نے میں آزاد ہیں۔ یہ دلیل کمزور ہے ۔ یہ  کوئی معمولی سی قانون سازی نہ تھی کہ ضابطے کی مشکلات کا بہانہ بنا لیا جائے ۔ وفاق کو چاہیے تھا وہ صوبوں کو اعتماد میں لیتا اور وسیع تر مشاورت کے بعد ایک ایسا قانون بنایا جاتا جو بیک وقت ملک بھر میں نافذ العمل ہو جاتا ۔ سندھ میں آئی جی پولیس کی تعیناتی کے معاملے پر اگر وفاق اس قدر غیر معمولی حساسیت کا مظاہرہ کر سکتا ہے کہ منتخب وزیر اعلی سندھ کو آئی جی کوہٹانے کا اختیار بھی نہیں تو بچوں کی قانون سازی کے وقت یہ عذر کیسے اختیار کیا جا سکتا ہے کہ پولیس اور تعزیرات اب صوبائی معاملہ ہے۔ اس قانون کی عبارت نظام قانون کے ساتھ کسی سنگین مذاق سے کم نہیں ۔ ضابطہ فوجداری کی دفعہ 154 میں ایک ایسی ترمیم کی گئی جس نے پورے فوجداری ڈھانچے کو تماشا بنا دیا ہے۔ یہ دفعہ ایف آئی آر سے متعلق ہے اور اس میں لکھا ہے کہ جب پولیس کو کسی جرم کی بابت اطلاع دی جائے گی تو پولیس اس شکایت کو تحریری طور پر درج کرے گی۔ یہاں Shall کا لفظ استعمال ہوا ہے۔ یعنی یہ اب پولیس کی صوابدید نہیں کہ وہ چاہے تو ایف آئی آر درج کرے اور چاہے تو نہ کرے بلکہ وہ پابند ہے کہ ایف آئی آر درج کرے۔ لیکن اس کے باوجود ایف آئی آر درج نہیں ہوتی اور لوگوں کو 22 اے کے تحت جسٹس آف پیس کے پاس جانا پڑتا۔ زینب الرٹ بل کے تحت اس دفعہ میں تبدیلی کرتے ہوئے کہا گیا ہے کہ باقی جرائم کی اطلاع ملنے پر پولیس ایف آئی آر درج کرے گی ، یعنی shall کے تحت معاملہ ہو گا لیکن زینب بل کے تحت پولیس Shall compulsarily ایف آئی آر درج کرے گی۔یعنی اس کا مطلب یہ ہوا کہ قانون ساز یہ کہہ رہے ہیں اب باقی جرائم میں بھلے پولیس ایف آر درج نہ کرے کیونکہ Compulsarily کا لفظ صرف زینب بل کے تحت ایف آئی آر کے لیے استعمال ہوا ہے۔ قانون کی دنیا میں may اور Shall کا فرق تو موجود تھا اور may کا تعلق صوابدید سے تھا جب کہ shall کا مطلب کسی کام کے لازمی طور پر کرنے سے تھا۔ اب پارلیمان کے کمالات دیکھیے انہوں نے may اور shall کے ساتھ shall compulsarily کی نئی اصطلاح استعمال کرا دی۔ جس نے shall کی ساری معنویت ختم کر دی ہے ۔قانون کے ساتھ ایسا کھلواڑ کیا گیا ہے جس کے اثرات سامنے آئیں گے تو اس کی سنگینی کا احساس ہو گا۔ سیاسی تماشے اور قانون سازی میں فرق ہوتا ہے۔ قانون سازی کی دنیا میں ایک ایک لفظ کی اہمیت ہوتی ہے ۔جب کوئی نیا قانون بنایا جاتا ہے اور اس کا مقصد محض کارروائی ڈالنا نہ ہو بلکہ اصلاح احوال ہو تو مسودے کے ایک ایک لفظ پر غور ہوتا ہے اور دیکھا جاتا ہے کہ اس کے کیا اثرات مرتب ہوں گے۔ اسی لیے مغربی دنیا میں قانون سازی سے پہلے وسیع تر مشاورت کی جاتی ہے اور سماج اور سٹیک ہولڈرز کی رائے لی جاتی ہے تا کہ قانون میں کوئی سقم نہ رہ جائے۔ ہمارے ہاں چونکہ مقصد کارروائی ڈالنا ہوتا ہے تو وزارت انسانی حقوق نے ایک کارروائی ڈال دی۔ کارروائی ڈالتے ہوئے وکلاء برادری سے مشاورت تو دور کی بات ہے کسی نے یہ دیکھنے کی زحمت بھی نہیں کی کہ بچوں کے ساتھ ہونے والے جرائم کی تفتیش کے حوالے سے اسلام آباد ہائی کورٹ کیا سفارشات پیش کر چکی ہے اور وہ کتنی اہم ہیں۔  تفتیش ان جرائم میں سب سے تکلیف دہ مرحلہ ہوتا ہے اور جو بچہ پہلے درندگی کا شکار ہو چکا ہوتا ہے وہ پولیس کے رویے کی اذیت سے گزرتا ہے تو گویا ایک نئے عذاب سے گزرتا ہے۔ اسی لیے عدالت نے ہدایت کی تھی کہ ایسے مقدمات کی تفتیش اے ایس پی رینک کا افسر کیا کرے۔ نہ پولیس نے اس ہدایت پر توجہ دی نہ قانون سازوں نے اس پر غور کیا۔  کالم کی تنگنائے یہیں سمٹ گئی،اس قانون کے کمالات تو ابھی باقی تھے۔تو کیا ایک اور کالم لکھنا پڑے گا؟

##############################
https://web.facebook.com/asif.mahmood.1671/posts/2646176978837407
آئی جی سندھ کا تبادلہ ۔۔۔مسئلہ کیا ہے؟ ترکش / آصف محمود  پبلک اکائونٹ کمیٹی کی سربراہی ہو ، الیکشن کمیشن کے اراکین اور چیئر مین کا تقرر ہو یا آئی جی سندھ کا تبادلہ، کیا کبھی ہم نے سوچا معمول کی ان چیزوں پر ہمارے ہاں ہنگامہ سا کیوں کھڑا ہو جاتا ہے؟ یہ اہلیت کا فقدان ہے ، مزاج کی غیر سنجیدگی ہے یا ہماری انائوں کے پہاڑ ہماری راہ کھوٹی کرنے آ جاتے ہیں۔تازہ ترین معاملہ آئی جی سندھ کا ہے ، آئیے اسے قانونی اور سیاسی سیاق و سباق میں دیکھنے کی کوشش کرتے ہیں۔ اٹھارویں ترمیم سے پہلے وفاق اور صوبوں میں اختیارات کی تقسیم کا ایک فارمولا تھا جس کے تحت دائرہ کار وضع کیے گئے تھے۔ ایک وفاقی دائرہ کار تھا اور ایک صوبائی ۔ ایک تیسرا دائرہ کار بھی تھا، یہاں وفاق اور صوبوں کے اختیارات مشترکہ تھے۔اٹھارویں ترمیم کے ذریعے یہ مشترکہ دائرہ کار ختم کر دیا گیا۔عجلت میں اور بغیر تیاری کے لائی گئی اس ترمیم نے مسائل کھڑے کر دیے۔بہت سے شعبے صوبوں کے حوالے تو کر دیے گئے لیکن ان کے پاس نہ افراد تھے، نہ انفراسڑکچر اور نہ ہی استعداد۔چنانچہ کہا گیا جب تک استعداد اور انفرا سٹرکچر بن نہیں جاتا تب تب مل جل کے کام چلایا جائے گا۔یہاں سے متن اور شرح کا اختلاف شروع ہوا اور صوبوں اور وفاق میں کھچڑی پکنے لگ گئی۔  اٹھارویں ترمیم میں پولیس چونکہ صوبائی معاملہ تھا لہذا اس پر تنازعہ کھڑا ہو گیا۔سندھ حکومت نے پولیس آرڈر 2002 ء کو منسوخ کر دیا اور اس کی جگہ سندھ پولیس لاء متعارف کرا دیا۔اس نئے قانون کو سندھ ہائی کورٹ میں چیلنج کر دیا گیا۔ سندھ حکومت نے عدالت میں کہا کہ اٹھارویں ترمیم کے بعد صوبہ اس بات کا مجاز ہے وہ قانون سازی کرے۔ ہائی کورٹ نے یہ موقف تسلیم کر لیا اور طے کر دیا کہ پولیس ایک صوبائی معاملہ ہے اور صوبے کو اس میں قانون سازی کرنے کا پورا حق حاصل ہے ۔یہ پچھلے سال کی بات ہے۔ جب آئی جی سندھ اے ڈی خواجہ کے تبادلے کا مسئلہ سنگین ہو گیا اور معاملہ سپریم کورٹ کے پاس آیا تو سپریم کورٹ نے ہائی کورٹ کے فیصلے کو منسوخ کر دیا اور کہا پولیس ایک ایسا معاملہ ہے جہاں وفاق اور صوبے کا مشترکہ دائرہ اختیار ہو گا ۔ سپریم کورٹ کے اس تین رکنی بنچ نے دو مزید اصول بھی وضع کر دیے۔  پہلا اصول یہ تھا کہ پی ایس پی ( پولیس سروس آف پاکستان) رولز میں کوئی صوبہ یک طر فہ تبدیلی نہیں کرسکتا۔ دوسرا اصول یہ تھا وفاق اور صوبوں کے مابین آئی جی کی تعیناتی کے لیے 1993ء میں ہونے والے معاہدے کی خلاف ورزی نہیں کی جا سکتی۔ اس معاہدے میں طے کیا گیا تھا آئی جی کی تعیناتی وفاق اور صوبے کی مشاورت سے ہو گی۔عدالت عظمی نے کہا پی ایس پی رولز اور 1993 ء کے اس معاہدے کو اٹھارویں ترمیم کے باوجود آئین کے آرٹیکل 240 کے تحت تحفظ حاصل ہے۔ اب اصول یہ ہے آئی جی کی تعیناتی وفاق اور صوبے کی مشاورت سے ہو گی ۔وہ اپنی مدت پوری کرے گا اور اس دوران بغیر کوئی وجہ بتائے اور اس وجہ پر وفاق کو اعتماد میں لیے بغیر صوبائی حکومت آئی جی کو نہیں ہتا سکتی۔یہ انتظام پولیس کو سیاسی اثر و رسوخ سے آزاد کرنے کے لیے کیا گیا ہے۔اس اصول کے تحت دیکھا جائے تو سندھ حکومت کا موقف کمزور ہے اور سندھ ہائی کورٹ نے سندھ حکومت کو ایسا کوئی فیصلہ کرنے سے روک بھی دیا ہے۔ لیکن یہاں دو سوالات بہت اہم ہیں۔ایک کا تعلق پولیس افسران اور دوسرے کا تعلق تحریک انصاف کی حکومت سے ہے۔  پولیس افسران سے سوال یہ ہے وہ اپنی ’’ ٹینیور پوسٹ‘‘ کے تحفظ کے لیے تو آخری حد تک جاتے ہیںلیکن کیا وجہ ہے وہ تھانوں کے ایس ایچ اوز کی تعیناتی کو اسی طرح کا تحفظ نہیں دینا چاہتے جیسا تحفظ وہ خود لینا چاہتے ہیں۔اگر آئی جی کو بغیر وجہ تبدیل نہیں کیا جا سکتا تو بغیر کسی ٹھوس اور معقول وجہ کے ایک ایس ایچ کو فٹ بال کیوں بنایا جاتا ہے؟عوام کا واسطہ تو ایس ایچ اوسے ہوتا ہے،ایس ایچ او کو یہ تحفظ دے کر اسے سیاسی مداخلت سے بے نیاز کیوں نہیں کیا جاتا؟کیا اس سے’’ افسر گردی ‘‘ کو خطرہ لاحق ہو جاتا ہے؟ مقصد ادارے کی بہتری ہے یا صرف افسران کی؟  تحریک انصاف سے سوال یہ ہے جو پیمانہ سندھ حکومت کے لیے ہے وہی پیمانہ کے پی کے اور پنجاب حکومت کے لیے کیوں نہیں؟سندھ میں اس وقت کلیم امام آئی جی ہیں جن پر تنازعہ چل رہا ہے۔ جب عثمان بزدار ووزیر اعلی بنے تو کلیم امام آئی جی پنجاب تھے۔انہیں منصب سنبھالے تین ماہ بھی نہیں ہوئے تھے۔ بزدار صاحب نے اقتدار سنبھالنے کے دوسرے ہی مہینے انہیں ہٹا دیا اور وفاق نے انہیں سندھ بھیج دیا۔کیا کوئی بتا سکتا ہے اس کی وجہ کیا تھی؟جو سوال سندھ حکومت سے کیے جا رہے ہیں کیا وہی سوال پنجاب حکومت سے بھی کیے گئے؟ عثمان بزدار کے دوسرے آئی جی محمد طاہر تھے۔ ایک ماہ اور چار دن کے بعد انہیں بھی اس عہدے سے ہٹا دیا گیا۔ اس کے بعد امجد جاوید سلیمی آئے وہ آدھا سال گزار سکے اور ہٹادیے گئے۔ عثمان بزدار کے چوتھے آئی جی کیپٹن عارف نوا ز تھے وہ بھی چھ ماہ گزار سکے اور ہٹا دیے گئے۔ بزدار صاحب کے پانچویں آئی جی شعیب دستگیر ہیں جن کے ابھی دو ماہ بھی مکمل نہیں ہوئے۔ دیکھیے کب انہیں رخصت کیا جاتا ہے۔عثمان بزدار اگر ڈیڑھ سال میں پانچ آئی جی بدل سکتے ہیں تو وزیر اعلی سندھ مراد علی شاہ اپنا آئی جی کیوں نہیں بدل سکتے؟ کے پی کے کو دیکھ لیجیے۔ 17 اگست 2018 کو محمود خان صاحب نے وزارت اعلی کا منصب سنبھالا اور 10ستمبر کو ، جب ابھی ایک ماہ بھی نہیں گزرا تھا ، اپنے آئی جی طاہر خان کو تبدیل کر دیا۔ چھ ماہ بعد دوسرے آئی جی صلاح الدین خان محسود کو بھی تبدیل کر دیا۔ محمود خان صاحب کے تیسرے آئی جی ڈاکٹر نعیم خان تھے ، چند ماہ رکھ کر انہیں بھی اس عہدے سے الگ کر دیا ۔ چوتھے آئی جی ڈاکٹر ثناء اللہ عباسی کو آئے ابھی تین ہفتے بھی نہیں ہوئے دیکھیے کب تک وہ نگاہ ناز میں جچتے ہیں۔ سوال بہت سادہ ہے: ایک چیز وزیر اعلی سندھ کے نامہ سیاہ کی تیرگی کہلاتی ہے وہی چیز عثمان بزداراور محمود خان کی زلف میں پہنچ کر حسن کیوں بن جاتی ہے؟

##############################
https://web.facebook.com/asif.mahmood.1671/posts/2576057209182718
ضابطہ کیا ہوتا ہے اور روایت کسے کہتے ہیں اور ضابطے کے نہ ہونے کے باوجود روایت اتنی اہم کیسے ہو جاتی ہے کہ اس سے روگردانی اچھی نہ لگے۔ اس کو آج ایک سادہ سی مثال سے سمجھتے ہیں۔ ابھی عابد کی سنچری کی جھلکیاں دیکھ رہا تھا۔ عابد نے سنچری کی اور یہ غیر معمولی خوشی کا لمحہ تھا اور خوشی عابد کلے ساتھ ساتھ وقار یونس اور مصباح کے چہروں پر بھی رقصاں تھی ۔ لیکن ایک تشنگی سی محسوس ہو رہی تھی ، مجھے لگ رہا تھا کہ ابھی یہ سب کچھ ادھورا ہے، کہیں کوئی کمی رہ گئی ہے،  یہاں تک کہ عابد گرائونڈ مین سجدہ ریز ہوا اور لطف دوبالا ہو گیا۔ اب گویا سنچری مکمل ہو گئی.  سنچری کے بعد سجدہ ضروری نہیں۔ یہ کوئی قانون ہے نہ ضابطہ ۔ بس کسی روز کسی نے یہ سجدہ کیا تھا اور روایت سی بن گئی۔ ہمیں اچھا لگتا ہے اور سچ پوچھیں تو سنچری کے لطف کا کلائیمیکس ہی یہ سجدہ ہوتا ہے۔

##############################
https://web.facebook.com/asif.mahmood.1671/posts/2575574489230990
عاکف خان کو شاید آپ نہیں جانتے ۔ میں آپ کو بتاتا ہوں۔ ہم یونیورسٹی بس مین واپس آ رہے تھے اور ہمارے ساتھ ایک انگریز سیاحوں کا گروہ بھی بیٹھا تھا۔ ایک انگریز نے عاکف سے کہا : آپ برطانیہ جانا چاہتے ہیں مین آپ کو لے جا سکتا ہوں۔ عاکف نے کہا : لیکن میں برطانیہ نہیں جانا چاہتا۔  انگریز ہمارے سامنے کھڑے تھے اور عاکف ہمارے پیچھے۔ انگریزوں کی آنکھوں میں جو حیرت اتری تھی وہ میں آج بھی محسوس کر سکتا ہوں۔  میں نےا ور افتخار نے مڑ کے دیکھا کہ یہ لڑکا کون ہے ، یہ  عاکف تھے ۔ یہ عاکف سے ہمارا پہلا تعارف تھا۔ انگریزوں کے ٹولے کی بے قراری بڑھ چکی تھی۔ انہوں نے اب با جماعت پوچھنا شروع کر دیا آپ پاکستان کیوں نہیں چھوڑنا چاہتے۔ اور عاکف نے ایک ایک کو سمجایا کہ میرا ملک کتنا سندر ہے اور اپنے ملک پر کیوں فخر کرتا ہوں۔ آج عاکف کی یہ پوسٹ دیکھی تو دکھ ہوا یہ ملک کیا تھا ، یہ کیا بنا دیا گیا۔  نوجوانوں نے کتنے خواب دیکھے تھے جو تاراج کر دیے گئے

##############################
https://web.facebook.com/asif.mahmood.1671/posts/2574224002699372
اس قوم پر ترس آتا ہے. اسے امور خارجہ لاحق ہو چکے ہیں. کسی کو احساس نہیں گیس کی قیمتوں میں ان دنوں کتنا اضافہ ہو چکا اور کتنا اضافہ ہونے جا رہا ہے، کسی کو خبر نہیں ادویات کتنی مہنگی ہو چکیں اور بجلی کہاں پہنچ گئی، کسی کو پرواہ نہیں آٹا جتنا مہنگا ہو گیا اور غریب اور سفید پوش کے لیے زندگی کتنی کٹھن ہو گئی. بلاشبہ امور خارجہ کی اپنی اہمیت ہے اور زندگی کسی ایک مسئلے کا اسیر ہو کر رہ جانے کا نام نہیں لیکن سوشل میڈیا کی صف بندی  کبھی تو عام آدمی کے مسائل کی بنیاد پر بھی ہو. کبھی تو.

##############################
https://web.facebook.com/asif.mahmood.1671/posts/2567561456698960
پرویز مشرف کے وکیلوں نے کیا غلطی کی؟ آصف محمود بھٹو ریفرنس میں مجھے بھی وفاق کے معاون وکیل کے طور پر کام کرنے کا موقع ملا ۔  ایک روز رات گئے ہم کھانا کھا رہے تھے کہ اٹارنی جنرل مولوی انوار الحق صاحب نے اچانک سوال کر دیا : بھٹو کیس کی فائل کیا کہہ رہی ہے ؟ میں نے کہا فائل یہ کہہ رہی ہے کہ بھٹو کو صرف عدالت نے پھانسی نہین دی ان کے وکیل بھی اس میں شامل تھے۔ ایک مرتبہ صدارتی ریفرنس کی سماعت کے دوران بھی وکلاء کا رویہ زیر بحث آ گیا اور جسٹس (ر) طارق محمود نے عدالت کو بتایا کہ انہوں نے بھٹو کیس کی سماعت خود دیکھی اور انہیں حیرت ہوئی کہ کیس کیسے چلرہا ہے ۔ جسٹس طارق کا کہنا تھا:’’بھٹو کے ایک وکیل احسان قادر شاہ کا حال یہ تھا کہ انہیں انگریزی سمجھنے میں انتہائی دشواری کا سامنا کرنا پڑتا تھا ۔ بے چارے سرگودھا سے اٹھ کر آ گئے تھے انہیں ٹھیک طریقے سے پتا ہی نہیں ہوتا تھا کہ عدالت کیا کہ رہی ہے ۔ ‘‘ بعد میں میں نے جسٹس طارق سے شکوہ بھی کیا کہ آپ نے میرے شہر کی توہین کی ہے ۔ آپ کو گلہ احسان قادر شاہ کی وکالت سے تھا یا ان کے سرگودھا سے اٹھ کر آنے سے ۔ اس پر جسٹس طارق صاحب نے باقاعدہ معذرت کر لی اور بات ختم ہو گئی ۔ لیکن بھٹو کے وکلاء کے بارے میں احباب کی رائے بہر حال یہی تھی ۔  یحییٰ بختیار بھی بھٹو کے اٹارنی جنرل رہے اور انہیں فوجداری وکالت سے کوئی خاص شغف نہیں تھا ۔ یہ چیز بھی بھٹو صاحب کے لیے مہلک ثابت ہوئی ۔ ایک اور چیز جس نے بھٹو کے وکلاء کو اپنی گرفت میں لے رکھا تھا وہ یہ تسلی تھی کہ یہ سب ڈرامہ ہو رہا ہے ورنہ کسی میں ہمت نہیں کہ بھٹو کو سزائے موت دے سکے ۔ بھٹو اور تارا مسیح کے درمیان وکیل حائل تھے لیکن وکیلوں نے کسی اور سے امید لگا لی اور بھٹو پھانسی گھاٹ پہنچ گے ۔ آج میں سمجھتا ہوں پرویز مشرف سے وہی غلطی ہوئی جو بھٹو سے ہوئی تھی۔  بھٹو کے وکیلوں کو بھی زعم تھا کہ سب دکھاوا ہے کون سی بھٹو کو سزا ہو جانی ہے ، مشرف کے وکیل بھی اسی زعم میں رہے۔  کیس کے میرٹس پر بھٹو کے وکیلوں نے بھی درست طور پر توجہ نہ دی اور مشرف کے وکلا نے بھی اسے سنجیدہ نہیں لیا۔   آج نتیجہ یہ ہے کہ سزا بھی سنا دی گئی ہے اور قانونی آپشنز بھی محدود تر ہو چکے ہیں۔  ایسا نہیں کہ پرویز مشرف کا دفاع نہین کیا جا سکتا تھا۔ معاملہ یہ ہے کسی نے اس کی ضرورت محسوس نہیں کی۔ ان کے دفاع میں بہت کچھ کہا جا سکتا تھا اور ایسا کچھ کہا جا سکتا تھا کہ لگ پتا جاتا لیکن کسی نے کچھ کہا ہی نہیں۔ کیس کے میرٹ پر کسی نے بات ہی نہیں کی بس عذر اور التوا اور معاملے کو لٹکایا جاتا رہا اور اس دوران قانونی آپشن سکڑتے چلے گئے۔  بنیادی بات سمجھنے کی یہ ہے کہ جب آپ کٹہرے میں کھڑے ہوتے ہیں تو پھر ملزم اور سزا کے بیچ صرف وکیل حائل ہوتا ہے اور اسے اپنا کام خارج کے تمام عوامل سے بے نیاز ہو کر قانونی انداز میں پوری سنجیدگی سے کرنا چاہیے ۔

##############################
https://web.facebook.com/asif.mahmood.1671/posts/2567540540034385
’’ خانصاحب بس بڑھکیں لگانا چھوڑ دیں اور مان لیں کہ میر ظفر اللہ جمالی ان کے آئیڈیل ہیں. ‘‘ یہ میں نہیں کہہ رہا ڈاکٹر عاصم اللہ بخش صاحب کہہ رہے ہیں۔ آپ اندازہ لگائیے اس نیم سنجیدہ حکومت نے کیے کیسے نجیب لوگون کو اپنا گرویدہ کر رکھا ہے

##############################
https://web.facebook.com/asif.mahmood.1671/posts/2603855476402891
اپنی زندگی میں جو چند بڑے لوگ دیکھے، جن کے علم پر اور علم سے زیادہ جن کے کردار پر رشک آیا، یہ ان میں سے ایک ہیں. پروفیسر صفدر علی گوندل.  کیا شاندار شخصیت تھے. جو جانتے ہیں وہ جانتے ہیں جو نہیں جانتے ان کے لیے کسی دن ان کی کہانی لکھ دوں گا . خدا کروٹ کروٹ جنت نصیب فرمائے.

##############################
https://web.facebook.com/asif.mahmood.1671/posts/2603809156407523
آرمی ایکٹ میں ترمیم کے حوالے سے مسلم لیگ کو کوئی اور طعنہ دے تو بات سمجھ میں آتی یے لیکن تماشا دیکھیے تحریک انصاف کے وابستگان اور ہمدرد بھی اسی مشق میں مصروف ہیں. نواز شریف نے اگر کچھ اقوال زریں بیانیے کے باب میں سنا رکھے تھے تو کچھ سنہرے ارشادات عمران خان نے بھی نئے پاکستان کے باب میں بیان کیے تھے. افسوس اس عصبیت کا، اس نے فکر سمیت ہر چیز کو تماشا بنا دیا ہے.

##############################
https://web.facebook.com/asif.mahmood.1671/posts/2550790835042689
اسمبلی میں شاہد خاقان عباسی کی تقریر سنی۔ اس تقریر پر مجھے کچھ نہیں کہنا کیونکہ یہ سب اپوزیشن کے زمانے میں اقوال زریں سنانے کے ماہر ہیں اور بولتے ہیں تو ایسے لگتا ہے کہ صاحب دامن نچوڑ دیں تو فرشتے وضو کریں لیکن اقتدار میں آ کر یہ سب اپنا کہا سب بھول جاتے ہیں۔ میرا دکھ تو یہ ہے کہ سپیکر کی جس کرسی پر ملک معراج خالد مرحوم جیسی شخصیت بیٹھا کرتی تھی اب  وہاں فہمیدہ مرزا، ایاز صادق اور اسد قیصر صاحب براجمان ہوتے ہیں ۔کوئی زوال سا زوال ہے؟

##############################
https://web.facebook.com/asif.mahmood.1671/posts/2549227671865672
عمران خان کو بولنے سے پہلے سوچنے کے عمل سے گزرنا مشکل لگتا ہو تو انہیں کسی صاحب علم کی لکھی تقریر تک خود کو محدود کر لینا چاہیے. چند سالوں کی کرکٹ اتنی عظیم متاع نہیں کہ اس کے بل بوتے پر بندہ ہر موضوع پر اپنے تئیں قوم کی رہ نمائی شروع کر دے.

##############################
https://web.facebook.com/asif.mahmood.1671/posts/2546476242140815
جو کہتے ہیں زندگی اتنی مصروف ہو گئی ہے کہ اپنے لیے وقت ہی نہیں ملتا انہیں معلوم ہونا چاہیے کہ وقت ملتا نہیں، وقت نکالنا پڑتا ہے. ان بھائی جان  کی طرح.❤️❤️

##############################
https://web.facebook.com/asif.mahmood.1671/posts/2546413268813779
کرکٹ میچ میں سیکیورٹی غیر معمولی حد تک بڑھا دی گئی ہے. ایسے میں تکلیف  تو ہو گی لیکن یہ احساس بھی ہے کہ ملک میں کرکٹ کا لوٹ آنا محض ایک میچ نہیں ہے. یہ اس سے بہت بڑھ کر ہے. میں ذاتی طور پر اس انتظام کے  متاثرین میں سے ایک ہوں لیکن مجھے یہ تکلیف گوارا یے. میرے ملک کے میدان آباد ہو رہے ہیں اور انٹرنیشنل کرکٹ لوٹ آئی ہے یہ بڑی بات ہے. یہ محض ایک میچ کی بات نہیں ہے. ہم ماضی کی طرح کوئی حادثہ افورڈ نہیں کر سکتے اور اس حادثے کے باوجود سری لنکا ٹیم پاکستان آئی ہے تو ایسا مہمان تو دل کا مکین ہوتا یے.  دھیرے دھیرے سب ٹھیک ہو جائے گا. انشاءاللہ. ویل کم ٹیم سری لنکا.

##############################
https://web.facebook.com/asif.mahmood.1671/posts/2544258665695906
وند کوریڈور سے ہم نے بجلی نہیں لینی۔ البتہ ہم نے باہر سے مہنگا تیل منگوا کر مہنگی بجلی ضرور بنوانی اور خریدنی ہے۔ کیونکہ ہمارے پاس ویژن بہت وافر ہے۔

##############################
https://web.facebook.com/asif.mahmood.1671/posts/2544246335697139
حکومت نے جھمپیر وند کوریڈور کو تیل کی فراہمی روک دی ہے ۔ یہاں سے نو سو اسی میگاواٹ بجلی پیدا ہوتی ہے۔ حکومت نے اس کا جواز یہ پیش کیا ہے کہ ملک میں بجلی کی مانگ مین کمی آ گئی ہے اس لیے ابھی اس کی ضرورت نہیں۔ کل شام نواب اکبر بگتی کے پوتے شاہ زین بگتی تشریف لائے اور بلوچستان کے حالات پر بات چل نکلی تو کہنے لگے کہ ڈیرہ بگتی بارکھان اور بھاگ سمیت بہت سے علاقوں میں اس وقت بھی آٹھ آٹھ گھنٹے کی لوڈ شیڈنگ ہو رہی ہے۔ سوال گویا یہ نہیں کہ حکومت نے  جھمپیر وند کوریڈور کو تیل کی فراہمی کیوں روکی۔ سوال یہ ہے کہ اگر بجلی کی پیداوار مانگ سے بڑھ چکی ہے تو بلوچستان میں آٹھ آٹھ گھنٹے کی لوڈ شیڈنگ کیوں ہو رہی ہے۔

##############################
https://web.facebook.com/asif.mahmood.1671/posts/2551546961633743
جدید تعلیمی اداروں کا نصاب بدلیے.ان روبوٹس کو کچھ اخلاقیات انسانیت اور تمیز سکھانے کا بندوبست کیجیے

##############################
https://web.facebook.com/asif.mahmood.1671/posts/2551524644969308
وکلاء اور ڈاکٹرز کی لڑائی نے ثابت کر دیا ہے کہ ملک میں امن قائم کرنا ہے تو مدارس کو قومی دھارے میں لانا ہو گا، نصاب بدلنا ہو گا اور انہیں برداشت سکھانا ہو گی.

##############################
https://web.facebook.com/asif.mahmood.1671/posts/2551501211638318
ایک کارٹل کلچر یعنی اپنے ہم پیشہ کا ہر صورت میں ساتھ دینا اور دوسرا تربیت کا کوئی ایک ادارہ سلامت نہ رہنا.... یہ ہمارے دو بڑے اور بنیادی مسائل ہیں.

##############################
https://web.facebook.com/asif.mahmood.1671/posts/2551458471642592
ینگ ڈاکٹرز کے رویے اور بالخصوص پرائیویٹ میڈیکل کالجز سے پڑھ کر گئے نوجوان ڈاکٹرز کا اخلاقی بحران لمحہ فکریہ ہے لیکن اس پر بعد میں بات کریں گے. اس وقت ہمیں وکلاء کے رویے کی کسی اگر مگر کے بغیر مذمت کرنی چاہیے . اس  فعل کی کوئی توجیح قبول نہیں.

##############################
https://web.facebook.com/asif.mahmood.1671/posts/2613020588819713
مری

##############################
https://web.facebook.com/asif.mahmood.1671/posts/2662121327242972
عربوں نے پہلے عرب قوم پرستی کے نام پر عثمانیوں کے خلاف بغاوت کی. اس بغاوت کے نتیجے میں یروشلم پر مسلمانوں کا پانچ سو سالہ اقتدار ختم ہوا اور وہاں برطانوی فوجیں گھسیں. عربوں کو استعمال کرنے کے بعد جب برطانیہ نے انہیں دھوکہ دیا اور فلسطین میں اسرائیل بنا دیا تو انہیں پھر سے امت یاد آ گئی. فلسطین کا آج بھی وہی پرچم ہے جو عرب قوم پرستوں نے عثمانیوں کے خلاف بغاوت میں استعمال کیا تھا. اب یہ امت کا مسئلہ ہے. کشمیر البتہ صرف پاکستان کا مسئلہ ہے. چاہے پانچ ماہ کرفیو لگا رہے برادران عرب مودی کو بلائیں گے، گلے لگائیں گے اور سب سے بڑا سرکاری اعزاز عطا فرمائیں گے.

##############################
https://web.facebook.com/asif.mahmood.1671/posts/2661875977267507
میں اب سونے لگا ہوں، طبیعت خراب ہو رہی ہے. جاتے جاتے آخری بات: نہ عرب برادران اسلام سلطنت عثمانیہ کے خلاف برطانوی سازش کا حصہ بنتے نہ ترکوں کے خلاف بغاوت کرتے تو نہ ترکوں کو شکست ہوتی نہ یروشلم میں برطانوی فوج گھستی نہ اسرائیل قائم ہوا ہوتا نہ فلسطینیوں پر یہ عذاب ٹوٹے ہوتے اور نہ عرب دنیا کو جنگیں لڑ کر شکست کھا کر چپ ہو جانا پڑتا.

##############################
https://web.facebook.com/asif.mahmood.1671/posts/2661829410605497
مسئلہ فلسطین پر کسی نے میرا موقف مزید تفصیل سے پڑھنا ہو تو کہیں سے یہ کتاب تلاش کر لے. میرے پاس البتہ اس کا ایک ہی نسخہ ہے اس لیے پیشگی معذرت. کتاب تیرہ سال پہلے شائع ہوئی تھی.

##############################
https://web.facebook.com/asif.mahmood.1671/posts/2661822817272823
احباب کو یہ بھی معلوم ہونا کہ قبلہ اول یعنی قدیم مسجد اقصی کے اندر مسجد عمر یعنی موجودہ مسجد اقصی کے ساتھ ساتھ یہود کی عبادت کے حق کو ہمیشہ تسلیم کیا گیا. سلطان صلاح الدین ایوبی کے ذاتی معالج کا نام موسی بن میمون تھا جو ایک یہودی عالم بھی تھا. اس نے کوڈ آف دی جیوش لاء لکھ رکھی تھی. اس کتاب میں لکھا ہے کہ ہیکل کی تعمیر یہود کا مذہبی فریضہ ہے. یاد رہے یہ صلاح الدین کے دربار کا اہم فرد تھا.اور اسے احاطہ میں جا کر عبادت سے کبھی نہیں روکا گیا.

##############################
https://web.facebook.com/asif.mahmood.1671/posts/2661796567275448
مسئلہ فلسطین. چوتھی اور آخری بات آصف محمود آخری بات سب سے اہم ہے اس لیے الگ سے لکھ رہا ہوں. مسلمانوں کا بلا شرکت غیرے حق قبلہ اول پر نہیں ہے. قبلہ اول کے اندر واقع مسجد عمر تک ہے. اسی کو ہم مسجد اقصی کہتے ہیں.  قبلہ اول سے مراد قدیم مسجد اقصی ہے. جب کہ  موجودہ مسجد جسے ہم مسجد اقصی  کہتے ہیں وہ قدیم مسجد اقصی کے احاطے میں مغربی دیوار کے پاس واقع ہے. اس مسجد اقصی سے آگے بڑھ کر پورے احاطہ ہیکل یعنی قدیم مسجد پر اپنا حق جتانا اور یہود کے حق معبد کی نفی کرنا اصل میں اس فارمولے کی نفی ہے جو سیدنا عمر رضی اللہ عنہ نے طے فرما دیا تھا. یاد رہے جذبات بہت اچھی چیز ہوں گے لیکن علم و تحقیق بھی کسی کرونو وائرس کا نام نہیں ہے. قبلہ اول  کے اندر ہمارا مسجد عمر یعنی مسجد اقصی  پر حق ہے تو یہودیوں کا اپنے معبد کا حق ہے. البتہ یہودیوں کو مسلمانوں کے گھر، کھیت، زمینوں اور بستیوں پر قبضے کا کوئی حق نہیں.

##############################
https://web.facebook.com/asif.mahmood.1671/posts/2661780053943766
مسئلہ فلسطین... تیسری بنیادی بات فلسطین کے مسئلے کو سمجھنے کے لیے تیسری بنیادی بات یہ ہے کہ یہ مظلوم مسلمانوں کے علاقے گھر بار اور زمینوں پر قبضے کا معاملہ ہے. مسجد اقصی پر صرف مسلمانوں نے کبھی اپنے حق کا دعوی نہیں کیا. مسلمانوں کا دعوی قدیم مسجد اقصی کی مغربی دیوار پرواقع مسجد عمر تک ہے. اسی کو آج ہم مسجد اقصی  کہتے ہیں اور اس حق کی اسرائیل نے بھی نفی نہیں کی. اس مسجد اقصی کا انتظام اس وقت بھی مسلمانوں کے پاس ہے.

##############################
https://web.facebook.com/asif.mahmood.1671/posts/2661770543944717
مسئلہ فلسطین... دوسری بنیادی بات آصف محمود یاد رہے فلسطین کے مسئلے کو سیاسی مسئلہ سمجھنے کا ہر گز یہ مطلب نہیں کہ اسرائیل کے مظالم اور ناجائز قبضے کو قبول کر لیا جائے. طیب اردوان کا ترکی اسرائیل کی بر بریت کے خلاف سب سے توانا آواز ہے. لیکن اردوان نے اسرائیل کو تسلیم کر رکھا ہے. درندگی کشمیر میں ہو یا فلسطین میں، ناقابل قبول ہے. البتہ چیزوں کی ترتیب درست رکھنی چاہیے.  مسلم دنیا میں پاکستان وہ وحد ملک ہے جو ”امت“ اور ”قومی ریاست“کے تصورات میں شدید عدم توازن کا شکار ہے۔برادراسلامی ملک کا معاملہ یہ رہا کہ ان کی پالیسیاں ”نیشن سٹیٹ“ کے مفادات کے تحت ہی طے ہوتی رہیں اور ”امت“ کا تصور کبھی بروئے کار آیا بھی تو ان کی قومی مفادات کے تحفظ کے ایک عامل کے طور پر، اس سے زیادہ نہیں۔امت کے عنوان سے کمزور مسلم ممالک کو اپنی پراکسی کا میدان عمل ضرور بنایا گیا لیکن ان کے اپنے معاشرے قومی تشخص، قومی تفاخر اور قومی مفادات سے جڑے رہے۔ پاکستان کا معاملہ بالکل جدا رہا۔جو پالیسیاں خالصتا قومی ریاست کے مفاد کے تحت تشکیل پائیں اور جن کا ابلاغ بھی اسی پیرائے میں ہو سکتا تھا ہم نے اسے بھی ”امت“ کا عنوان دیا اور تقاضائے شرعی قرار دیا۔ سوویت یونین کے خلاف مزاحمت کا عنوان بھی شرعی تقاضا بنا دیا گیا اور جتنے دلائل لائے گئے وہ نیشن سٹیٹ کی بجائے امت کے عنوان سے لائے گئے۔ نتیجہ یہ نکلا کہ اسی افغانستان میں جب روس کی جگہ امریکہ آیا تو سماج کو ایسی فکری پیچیدگی سے گزرنا پڑا کہ پورا عشرہ لہو رنگ ہو گیا۔ یہی صورت حال اب اسرائیل کے حوالے سے درپیش ہے۔  اسرائیل کو تسلیم نہ کرنے کا فیصلہ ایک قومی ریاست کا سیاسی فیصلہ تھا، لیکن چونکہ اسے شرعی عنوان دیا گیا تو اب نتیجہ یہ ہے کسی کے لیے اس موضوع پر بات کرنا آسان نہیں رہا۔

##############################
https://web.facebook.com/asif.mahmood.1671/posts/2661710997284005
مسئلہ فلسطین... ایک بنیادی بات آصف محمود مسئلہ فلسطین پر بات کرنے سے پہلے ہمیں یہ بات اچھی طرح سمجھ لینی چاہیے کہ یہ مذہبی نہیں سیاسی مسئلہ ہے۔ یہ گرہ کھلے گی تو بات آگے بڑھے گی۔مسئلے کو مذہبی طور پر لینے کے جو بنیادی دلائل ہمارے ہاں پیش کیے جاتے ہیں، علم کی دنیا میں ان کا کوئی اعتبار نہیں۔ پہلی دلیل یہ ہے کہ قبلہ اول پر ہمارا حق فائق ہے یہود کا اس پر کوئی حق نہیں۔ یہ بات درست نہیں۔ قرآن نے مسجد اقصی کے لیے ”قبلتھم“ کے الفاظ استعمال کیے ہیں۔ یعنی ان کا قبلہ، یہود کا قبلہ۔ دوسری دلیل یہ ہے کہ مسجد اقصی ثالث حرمین ہے۔یہ بات بھی درست نہیں۔ابن تیمیہ نے لکھا ہے: دنیا میں مکہ اور مدینہ کے سوا کوئی اور حرم نہیں۔امام ابن قیم، ابن خلکان، شیخ ناصر الدین  اور عبد اللہ ابن ہشام انصاری کی بھی یہی رائے ہے اور خود سعودی عرب کی فتوی کمیٹی بھی اس کی نفی کر چکی ہے۔ تیسری دلیل یہ ہے کہ یہود تولیت اقصی سے محروم ہو چکے ہیں اور مسجد تو مسلمانوں کی عبادت گاہ کا نام ہے اس لیے مسجد اقصی پر صرف مسلمانوں کا حق ہے۔یہ بات بھی خلاف واقعہ ہے۔عربی لغت سے واقفیت رکھنے والے بخوبی جانتے ہیں کہ مسجد کا مطلب عبادت گاہ ہے۔ وہ  بھلے مسلمانوں کی ہو یا غیر مسلموں کی۔ سورہ کہف میں مسیحی مذہب کے اصحاب کہف کی یاد میں بنائی گئی عبادت گاہ کو بھی مسجد کہا گیا ہے۔یہی وجہ ہے کہ سید ابولاعلی مودودی نے اپنی تفسیر میں ”مساجد اللہ“ کا ترجمہ اللہ کی مساجد کی بجائے”اللہ کے معبدوں“کیا ہے۔  اسلامی تاریخ گواہ ہے یہود ی اور عیسائی جب بیت المقدس کی زیارت کرنے جاتے تو ان پر ٹیکس نہیں لگایا جاتا تھا اور انہیں اس بات کی بھی اجازت تھی کہ وہ مسجد اقصی کے لیے اپنا مال وقف کر سکیں۔ چنانچہ جب حضرت عمر رضی اللہ عنہ نے بیت المقدس فتح کیا تو پوری مسجد اقصی پر دعوی نہیں کیا۔انہوں نے مسجد اقصی کے اندر جنوبی دیوار کے قریب ایک جگہ کو نماز کے لیے مختص کیا۔اسے بعد میں مسجد عمر کہا گیا اور آج ہم جسے مسجد اقصی کہتے ہیں وہ اصل میں قدیم مسجد اقصی کے اندر جنوبی دیوار کے قریب قائم یہ مسجد عمر ہے۔حضرت عمر کے اس فارمولے کے تحت گویا مسجد عمر پر مسلمانوں کا حق، کلیسائے قمامہ اور کلیسائے قسطنطین پر عیسائی حق اور قبۃ الصخرا ء پر یہودی حق تسلیم کیا گیا۔ معاملے کے مذہبی اور سیاسی ہونے کےفرق کو بھی سمجھ لیجیے. مذہبی ہونے کا مطلب یہ ہے کہ دین اس بارے میں واضح رہنمائی کر چکا اور اب اسرائیل کو تسلیم کرنا شرعی  حکم کی خلاف ورزی ہے اور سیاسی ہونے کا مطلب یہ ہے کہ حکمت عملی کے اصول کے تحت چاہو تو اسرائیل کو پاکستان کی طرح قبول نہ کرو اور چاہو تو ترکی کی طرح قبول کر لو. غلط یا صحیح جو بھی ہو گا یہ ایک سیاسی فیصلہ ہو گا اور اردوان کا ترکی اسرائیل کو قبول کر کے کسی شرعی اصول کا منکر نہیں ہو چکا.  جب یہ طے ہو جائے کہ مسئلے کی نوعیت مذہبی نہیں، سیاسی ہے تو اب آئیے اس پر بات کرتے ہیں کہ اب کیا ہو سکتا ہے۔  فلسطینی پر اسرائیل کا قبضہ ناجائز ہے. بالکل ایسے جیسے کشمیر پر بھارت کا قبضہ ناجائز ہے.  اب مسلم دنیا جو بھی فیصلہ کرے گی حکمت عملی اور مسلمانوں کے مجموعی مفادات کے تحت کرے گی. چاہے تو مثالی حل کے لیے جنگ کر لی جائے چاہے تو امکانی حل کے لیے صلح. جوبھی ہو گا یہ کشمیر بوسنیا افغانستان وغیرہ کی طرح ایک سیاسی فیصلہ ہو گا.

##############################
https://web.facebook.com/asif.mahmood.1671/posts/2661098417345263
مولانا کی سیاست کے چار رہنما اصول آصف محمود عمران خان کے خلاف مولانا فضل الرحمن کی فرد جرم کے مندرجات سے تو ہم واقف ہیں لیکن کیا ہم جانتے ہیں ایسی ہی ایک فرد جرم ایک دور میں مولانا نے نواز شریف کے خلاف بھی اسی تندہی سے مرتب فرمائی تھی؟

##############################
https://web.facebook.com/asif.mahmood.1671/posts/2658614084260363
مولانا ، افغان جہاداور مشافہات ترکش / آصف محمود  افغان جہاد اب ایک تاریخ ہے۔ وقت گزر جائے تو اس پر تبصرہ دنیا کا آسان ترین کام ہے ۔ یہی فریضہ آج کل مولانا فضل الرحمن بھی پوری سنجیدگی سے ادا فرما رہے ہیں اور ہمیں بتا رہے ہیں کہ مدرسے کے طالب علموں کو اس جہاد کی ترغیب دینا تو اصل میں امریکی سازش تھی ۔ جے یو آئی کے احباب اس ویڈیو کو شیئر کر رہے ہیں اور ساتھ ہی گویا کوسنے سے بھی دے رہے ہیں کہ ہمارے بالغ نظر رہنما کی بات مان لی ہوتی تو خطہ اس قتل و غارت سے نہ گزرتا ۔ حقیقت مگر اس سے مختلف ہے۔ حقیقت کیا ہے؟ یہ مشافہات میں درج ہے۔ آپ بھی پڑھ لیجیے۔  مشافہات ، مولانا فضل الرحمن صاحب کے مختلف ادوار میں دیے گئے انٹرویوز کا ایک مجموعہ ہے جو تین جلدوں پر مشتمل ہے ۔ اسے مفتی محمود اکیڈمی نے کراچی سے شائع کیا ہے ۔ اس کے پیش لفظ میں اکیڈیمی کے ڈائریکٹر نے لکھا ہے: ’’ مشافہات مولانا فضل الرحمن کے انٹرویوز ہی نہیں ، بلکہ ہماری ملی تاریخ کا اثاثہ اور جمعیت علمائے اسلام کی قومی معاملات میں پالیسی کا مجموعہ ہے‘‘۔ اگلے روز محترم مفتی زاہد صاحب کے ہاں ان کے والد گرامی کے انتقال پر فاتحہ کے لیے حاضر ہوا تو انہوں نے ’ مشافہات‘ کی تینوں جلدیں عنایت فرمائیں ۔ افغان جہاد کے بارے میں مولانا کا تازہ موقف تو آپ سن ہی چکے ہوں گے ، اب آئیے ذرا دیکھتے ہیں ’’ مشافہات ‘‘ کی گواہی کیا ہے۔  جلد دوم کے صفحہ 107پر مولانا کا ایک انٹرویو ہے جو ایک ہفت روزے میں 27 مئی 2000ء کو شائع ہوا ۔ اس میں مولانا فرماتے ہیں : اصول کی بات یہ ہے کہ مدارس میں جہاد کی تربیت دی جانی چاہیے۔ یہ میں اس اصول کی بنیاد پر کہہ رہا ہوں کہ کسی تعلیمی ادارے میں جہاد کی تربیت دینا نا جائز ہے تو حکومت نے یہ کیڈٹ کالج کیوں بنائے ہیں جہاں ایک طرح کی فوجی تربیت دی جاتی ہے ۔اگر حکومت کی سطح پر فوجی تربیت جائز ہے تو پرائیویٹ سطح پر کیوں جائز نہیں ہے؟ اس پر ان سے سوال کیا گیا : کیا ایسا شرعا جائز ہے کہ پرائیویٹ سطح پر جہاد کی تربیت دی جائے؟ تو مولانا نے جواب دیا : بالکل جائز ہے ۔ اگلا سوال کیا گیا : کیا جہاد کی تربیت حکومت کے علاوہ نجی سطح پر جائز ہے؟مولانا نے فرمایا : مسلمان پر جہاد کی تربیت فرض ہے۔ اگلا سوال تھا : کیا خلیفۃ المسلمین یا اسلامی حکومت کی اجازت کے بغیر جہاد یا جہاد کی تربیت لینا جائز ہے؟ جواب تھا : بالکل جائز ہے۔ جس طرح کیڈٹ کالج حکومت نے کھولے ہیں اس طرح پرائیویٹ سطح پر اگر مدرسے ایسی تربیت دیتے ہیں تو وہ بالکل جائز ہے ۔ بندوق رکھنا ضرورت کے مطابق اپنی جان و مال کی حفاظت کے لیے نا صرف جائز بلکہ زکوۃ سے بھی مستثنی ہے۔  سوال کرنے والے نے مزید کریدتے ہوئے پوچھا کہ بنیادی سوال یہ ہے خلیفۃ المسلمین کی اجازت اور مرضی کے خلاف بلکہ اس کی مخالفت میں ایک اسلامی ریاست میں جہاد کی تربیت آپ کیسے جائز قرار دے سکتے ہیں ، یہ کس اصول کے تحت جائز ہے؟ مولانا نے کہا : ’’ آپ ہر حکم کو خلیفۃ المسلمین سے کیوں جوڑتے ہیں ۔اگر ملک میں خلیفۃ المسلمین نہیں ہے تو کیا جمعہ پڑھنے کی بھی ضرورت نہیں۔ سوال ہوا : کھلے عام جہاد کی تربیت دینے سے انتشار پھیلنے کے خدشات تو موجود ہیں؟ جواب آیا : کوئی انتشار نہیں پھیلے گا ۔ مسئلے کو ایشو نہ بنایا جائے ۔بلکہ جو انسان کا فطری حق ہے وہ اسے دینا چاہیے۔ صفحہ 291 پر اسامہ بن لادن کے بارے میں گفتگو کرتے ہوئے مولانا فرماتے ہیں : سرزمین عرب سے امریکی فوجوں کا انخلاء صرف اسامہ کا موقف نہیں ہم سب کا ہے۔ اپنی سرزمین کو آزاد کرانے کے لیے طاقت کا استعمال جائز ہے۔  یعنی مولانا نجی سطح پر جہاد کی تربیت کے بھی قائل ہیں ، وہ حکومت کی مرضی کے برعکس مدارس میں فوجی تربیت دینے کے بھی قائل ہیں ، وہ خلیفۃ المسلمین یا اسلامی حکومت کی اجازت کے بغیر جہاد کو شرعا درست مانتے ہیں ، وہ ایک نجی گروہ ( اسامہ بن لادن اور القاعدہ ) کے اس حق کو بھی تسلیم کرتے ہیں کہ وہ اپنے ملک ( سعودی عرب) کی پالیسی کے برعکس مسلح جدوجہد شروع کر دیں ۔ وہ گویا فرد یا گروہ کے اس حق کو بھی تسلیم کرتے ہیں کہ وہ اپنی حکومت کی پالیسی کو چیلنج کرتے ہوئے وہاں مقیم کسی دوسری فوج کے خلاف مسلح مزاحمت شروع دے اور پھر اس سب کے بعد وہ فرمارہے ہیں کہ یہ جو مدارس کے طالب علموں کو جہاد کی ترغیب دی گئی تھی یہ تو اصل میں امریکی سازش تھی ۔ کوئی سادگی سی سادگی ہے؟  طالبان کے زمانے میں مولانا کے امریکہ مخالف بیانات اور تقاریر البتہ اب بھی تلاش کی جا سکتی ہیں ۔ ایک جلسہ عام میں تو وہ امریکہ کے خلاف جنگ کا اعلان بھی فرما رہے ہیں ۔ مولانا کا یہ بیان تو اپنے زمانہ طالبعلمی میں ، میں نے خود پڑھا کہ اگر امریکہ نے اسامہ پر حملہ کیا تو جے یو آئی امریکی بحری بیڑے کوتباہ کر دے گی ۔ اس پر ایک مدیر محترم نے شدت جذبات میں اگلے روز دادو تحسین سے لبریز ایک کالم لکھ مارا کہ واہ مولانا ! امریکہ کو عبرت ناک انجام سے دوچار کرنے کی دھمکی دے کر آپ نے دل خوش کر دیا ، جی چاہتا ہے آپ کا بوسہ لے لوں لیکن سوال یہ ہے کہ بوسہ کہاں سے لوں ؟  ’’مشافہات‘‘انتہائی دل چسپ مجموعہ ہے۔ اس کے حرف اول میں لکھا ہے مولانا دلائل کی دنیا کے آدمی ہیں ۔ مشافہات کے مطالعے کے بعد البتہ یہ طلسم ٹوٹ کر بکھر جاتا ہے کہ مولانا مدلل اور متوازن بات کرتے ہیں ۔ اس پر آئندہ کالموں میں تفصیل سے بات کرتے ہیں۔

##############################
https://web.facebook.com/asif.mahmood.1671/posts/2562860657169040
گذشتہ سال مشرقی پاکستان پر ایک سیریز لکھی تھی. آج سولہ دسمبر کی مناسبت سے وہ کالم ایک بار پھر شیئر کر دیے ہیں. اس وقت کیا ہوا تھا ہم عینی شاہد نہیں. البتہ کوشش کی ہے کہ تعصب اور روایتی ملامتی بیانیے سے ہٹ کر تاریخ کا وہ چہرہ آپ کے سامنے رکھا جائے جو کتب میں تو محفوظ ہے لیکن کم ہی کسی نے بیان کیا ہے. ایک بیانیہ تو ہمارے ہاں روز دہرایا جاتا ہے جس کے مطابق دنیا کی ہر خرابی ہم میں ہے. یہ دوسرا بیانیہ بھی دیکھ لیجیے. ضروری نہیں آپ اس سے اتفاق کریں. یہ بھی ضروری نہیں کہ ایک بات سے اختلاف ہو تو ہر بات کو رد کر دیا جائے. بس یہ ہے کہ کھلے ذہن سے اسے پڑھ لیجیے. تصویر کا دوسرا رخ سمجھ کر ہی سہی.

##############################
https://web.facebook.com/asif.mahmood.1671/posts/2562552657199840
کیا پاکستان نے بنگالیوں کا قتل عام کیا تھا؟ آصف محمود  شیخ مجیب پاکستان سے رہا ہو کر لندن پہنچے تو کہا ’’ پاکستان نے 10 لاکھ بنگالیوں   کو قتل کیا ہے‘‘۔ لندن سے ڈھاکہ جاتے ہوئے دلی میں رکے تو ان پر نیا ’ انکشاف‘ ہوا اور کہا ’’ پاکستان نے ہمارے 35 لاکھ بنگالیوں کو قتل کیا ہے‘‘۔ کچھ دن گزرے تو ایک باقاعدہ بیان جاری فرما دیا کہ پاکستان نے 30 لاکھ بنگالیوں کو قتل کیا اور 3 لاکھ عورتوں کی عصمت دری کی گئی‘‘۔ بعد میں یہی اعدادوشمار بنگلہ دیش اور بھارت کا بیانیہ بن گئے اور انہیں دہرایا جاتا رہا۔ سوال یہ ہے اس بے بنیاد پراپیگنڈے کا علم و تحقیق کی دنیا میں کیا کوئی اعتبار ہے؟ واردات کو سمجھنے کے لیے یہاں ایک لمحے کے لیے رک جائیے اور اسلم اچھو کے مارے جانے پر حسین حقانی کے تازہ ٹویٹ کو دیکھ لیجیے۔ حسین حقانی جیسے کردار آج سے نہیں برسوں سے بروئے کار آ رہے ہیں۔ جس بغض، نفرت اور تعصب کے ساتھ حسین حقانی نے ٹویٹ کر کے سامنے کی حقیقت کو جھٹلا تے ہوئے واقعات کی مرضی کی تعبیر کی، بالکل اسی خبث باطن سے سانحہ مشرقی پاکستان کا بیانیہ تشکیل دیا گیا اور پاکستان اور اس کے اداروں کو کٹہرے میں کھڑا کر دیا گیا۔ اس بیانیے کے ابلاغ میں غیر ملکی قوتیں بھی شامل ہیں اور ان کے پے رول پر موجود مقامی کارندے بھی۔ مقصد بہت واضح ہے، پاکستانیوں کو فکری طور پر اپاہج کر دو، انہیں باور کرا دو کہ دنیا کی ہر برائی ان میں ہے، تاکہ وہ اپنی تاریخ کو شرمند گی کے ایک بوجھ کے سوا کچھ نہ سمجھیں اور نفسیاتی مریض بن کر رہ جائیں۔ باقی دلائل اور شواہد کو تو ایک طرف رکھ دیں سب سے پہلے بنگلہ دیش اور بھارت سے آنے والی گواہیاں اور تضادات دیکھ لیتے ہیں۔ بنگلہ دیش کے پہلے وزیر اطلاعات شیخ عبدالعزیز کے مطابق یہ اعدادو شمار غلط ہیں۔ خود جنرل جگجیت سنگھ اروڑہ نے ان اعداد و شمار کو تسلیم کرنے سے انکار کر دیا تھا۔ صورت حال یہ تھی کہ 21 دسمبر 1971ء کو ڈھاکہ سے شائع ہونے والے ’پوربو دیش‘ کے اداریے میں سوال اٹھایا گیا کہ لوگ جاننا چاہتے ہیں کتنے لوگ قتل ہوئے۔ پھر ایک ہی رات میں اس اخبار کے محققین کرام اپنی تحقیق پوری کر لیتے ہیں اور اگلے ہی روز اداریے میں دعوی فرمایا جاتا ہے کہ 30 لاکھ لوگ قتل کیے گئے۔ یہ فسانہ کہاں سے آیا؟ اس راز سے بھی کسی اور نے نہیں، خود بنگلہ دیش کے پہلے سیکرٹری خارجہ سید انوار الکریم نے پردہ اٹھا دیا۔ ان کا کہنا یہ اعداد و شمار مبالغہ آمیزی پر مبنی ہیں اور جب میں نے مجیب سے پوچھا یہ اعداد و شمار کہاں سے لیے تو معلوم ہوا کہ روس کے کمیونسٹ پارٹی کے ایک اخبار ’پراودا‘ نے ایسا لکھا تھا۔ ابھی چند سال قبل24 اپریل 2014ء کے دی ہندو میں بھارت کے یہودی جنرل جیکب کی رائے سامنے آئی۔ اس کے مطابق بھی یہ تعداد ہزاروں میں تھی۔ بنگلہ دیش صحافت میں ایک معتبر نام جوہری کا رہا ہے۔ ان کی کتاب ’’The Riddle of Thirty Lakh‘‘ میں لکھا ہے کہ یہ بات سراسر جھوٹ ہے۔ ان کے مطابق انہوں نے مختلف اضلاع کا دورہ کر کے لوگوں سے سوال کیا کہ کیا کسی کی پاکستانی فوجی نے عصمت دری کی۔ ان میں سے ہر فرد نے کہا ’’نہیں کی‘‘۔ انہوں نے کتاب میں ایک اہم سوال اٹھایا کہ شیخ مجیب نے اعداد و شمار کہاں سے لیے اور سروے کس نے کیا؟ گارجین کے ولیم ڈورمند کی ایک رپورٹ 6 جون 1972ء کو شائع ہوئی اس رپورٹ کے مطابق قتل عام کی بات محض یک افسانہ ہے جسے اچھالا گیا۔ بنگلہ دیش ہی کے ایک محقق نعیم مہیمن کا ایک مقالہ ہے جو ’اکنامک ایند پولیٹیکل ویکلی‘ میں 26 جنوری 2008ء کو شائع ہوا ان کے مطابق یہ جھوٹ بنگلہ دیش میں اس تواتر سے دہرایا گیا کہ اس پر سوال اٹھانا اب ممکن نہیں رہا۔ ہٹلر نے مبینہ طور پر 60 لاکھ یہودیوں کو 6 سال میں قتل کیا۔ 30 لاکھ بنگالی 7 ماہ میں کیسے قتل ہوگئے؟ 26 مارچ کو آپریشن شروع ہوا اور 16 دسمبر تک کے ایام گن لیں تو شیخ مجیب کے الزام کے مطابق گویا ہر روز 11 ہزار پانچ سو کے قریب بنگالی قتل ہوئے۔ یعنی ہٹلر سے چھ گنا زیادہ قتل عام۔ کیا اس سے زیادہ بےہودہ الزام بھی کوئی ہو سکتا ہے؟ یہ بھی مت بھولیے کہ شیخ مجیب نے 1972ء میں مقتولین آزادی کے تفصیلات جمع کرنے کے لیے ایک 12 رکنی کمیشن بنایا تھا۔ اسے عبد الرحیم انکوائری کمیشن کہا جاتا ہے۔ سرکاری سطح پر اس کی تشہیر ہی نہیں کی گئی بلکہ شیخ مجیب نے عوامی لیگ کے تمام عہدیداروں کو تفصیلات اکٹھا کرنے کا حکم دیا۔ جب تحقیق سامنے آئی تو کیا آپ کو معلوم ہے اس فہرست میں کتنے مقتولین کا نام درج تھا؟ دو ہزار۔ جی ہاں گارجین کی 6 جون 1972ء کی رپورٹ کے مطابق صرف دو ہزار بنگالی ایسے لوگ تھے جن کے بارے میں کہا گیا کہ فوج کے ہاتھوں مارے گئے۔ ولیم دورمنڈ کا کہنا ہے کہ یہ رپورٹ پڑھی تو شیخ مجیب غصے سے کانپنے لگ گیا، رپورٹ کو اٹھا پر زمین پر دے مارا اور چلانے لگا کہ یہ رپورٹ اپنے پاس رکھو، میں نے تیس لاکھ کہہ دیا تو بس تیس لاکھ ہی ہیں۔ شرمیلا بوس نے تو یہاں تک لکھا ہے کہ غیر بنگالیوں کی لاشوں کی تصاویر لے کر جنہیں مکتی باہنی نے مارا تھا، یہ پروپیگنڈا کیا گیا کہ یہ بنگالی ہیں جنھیں پاکستانی فوج نے قتل کیا ہے۔ یہی بات ’’ایسٹ پاکستان ٹریجڈی‘‘ میں پروفیسر شبروک ولیم نے بھی لکھی ہے۔ عصمت دری کے الزام پر بھی شرمیلا بوس کی گواہی پڑھ لیجی : ’’پاکستانی افواج پر عورتوں کی بےحرمتی کا الزام بےبنیاد ہے۔ میں نے وسیع پیمانے پر انٹر ویوز، مکالموں اور تحقیق سے یہ دیکھا ہے کہ پاکستانی فوج نے عورتوں کو نہیں بلکہ صرف مقابلہ کرنے والے جنگجوؤں کو نشانہ بنایا‘‘۔ امریکہ میں بنگلہ دیش کے سابق سفیر شمشیر احمد چودھری ان اعداد و شمار کو شرارت پر مبنی قرار دے چکے ہیں۔ شیخ مجیب نے عصمت دری کی شکار خواتین کے لیے تین ہزار ٹکا کی رقم کا اعلان کر کے بھی دیکھ لیا، پھر بھی اسے ناکامی ہوئی۔ چند ہزار خواتین کی فہرست بن سکی جو مکتی باہنی اور بھارت فوج کے ہاتھوں بر بریت کا شکار ہوئیں۔ یاسمین سائیکیا کی کتاب ’’وومن، وار اینڈ دی میکنگ آف بنگلہ دیش‘‘ میں لکھا گیا کہ مکتی باہنی اور بھارتی افواج نے بہاری اور غیر بنگالی عورتوں کی عصمت دری کی۔ یہی بات بینا ڈی کوسٹا نے ’’نیشن بلڈنگ، جنڈر اینڈ وار کرائمزان ساؤتھ ایشیا‘‘ میں لکھی ہے۔ پاکستان، افواج پاکستان اور البدر کو یکطرفہ اور بے بنیاد پروپیگنڈے کا نشانہ بنایا گیا اور مکتی باہنی اور بھارتی افواج کی درندگی پر پردہ ڈال دیا گیا۔ چنانچہ آج کسی کو معلوم نہیں کہ مکتی باہنی اور بھارتی افواج نے مل کر وہاں کیا کیا۔ چلیں اگلے کالم میں اس پر بھی بات کر لیتے ہیں۔

##############################
https://web.facebook.com/asif.mahmood.1671/posts/2562548793866893
کیا شیخ مجیب کو اقتدار دینے سے انکار کیا گیا؟ آصف محمود سانحہ مشرقی پاکستان کے حوالے سے ہمارے ہاں رائج بیانیے کا ایک اہم اور بنیادی نکتہ یہ ہے کہ انتخابات میں عوامی لیگ کی کامیابی کے باوجود مغربی پاکستان کے فیصلہ ساز اس بات کو قبول کرنے پر تیار نہ ہوئے کہ کسی بنگالی کو اقتدار دیا جائے ، بھٹو اور یحیی مل کر اقتدار پر قبضے کی سازشیں کرتے رہے اور شیخ مجیب کو اقتدار دینے سے انکار کر دیا گیا چنانچہ رد عمل پیدا ہوا اور بغاوت پھوٹ پڑی ۔ بادی النظر میں یہ ایک معقول اعتراض ہے کہ جس جماعت نے انتخابات میں کامیابی حاصل کی اقتدار اسی کا حق تھا اور یہ حق کھلے دل کے ساتھ تسلیم کرنا چاہیے تھا۔ لیکن تاریخ کا معروضی طور پر جائزہ لیا جائے تو معلوم ہوتا ہے کہ معاملہ ہر گز یہ نہ تھا کہ شیخ مجیب الرحمن کو اقتدار تک نہ پہنچنے دیا جائے ، معاملہ صرف اتنا تھا کہ شیخ مجیب الرحمن کو اقتدار دینے سے قبل کچھ چیزیں طے کرنے کی کوششیں کی جا رہی تھیں ۔ وہ چیزیں کیا تھیں ؟ انہیں جاننے کے لیے ذرا تفصیل سے معاملے کو دیکھنا ہوگا۔ سب سے پہلے تو یہ بات اچھی طرح جان لی جانی چاہیے کہ کسی نے شیخ مجیب کو اقتدار دینے سے انکار نہیں کیا تھا۔ ہاں اس میں تاخیر ضرور ہوئی اور انتقال اقتدار کے عمل کو التوا میں ڈالا گیا ۔ اس التواء کے بارے میں دو آراء ہو سکتی ہیں کہ یہ درست تھا یا ایک بھیانک غلطی لیکن یہ بات بہر حال واضح ہے کہ اس تاخیر کی بہت ٹھوس وجوہات تھیں۔ کچھ ضمانتیں تھیں جو لینا مقصود تھا اور کچھ خدشات تھے شیخ مجیب کو اقتدار دینے سے پہلے جن پر بات کرنا ضروری خیال کیا گیا تھا۔ بطاہر یہ عجیب سی بات لگتی ہے کہ جیتنے والی جماعت سے کوئی ضمانت لی جائے تاہم تب کی صورت حال کو درست طور پر سمجھنے کے لیے تصویر کا دوسرا رخ دیکھ لینے میں کیا مضائقہ ہے؟ یہاں دو پہلو بہت اہم ہیں ۔ اول : یہ محض انتقال اقتدار نہیں تھا ۔ صورت حال کہیں زیادہ پیچیدہ تھی ۔ یہ ملکی تاریخ کے پہلے عام انتخابات تھے اور ان کے نتیجے میں جو پارلیمان وجود میں آنا تھی اس نے ملک کا آئین بھی تیار کرنا تھا ۔ دوسرا پہلو شیخ مجیب الرحمن کے چھ نکات تھے جو اس کے انتخابی منشور کا حصہ بھی تھے ۔ ان نکات پر مغربی پاکستان میں شدید تحفظات تھے ۔ اگر شیخ مجیب نیا آئین بناتے وقت ان نکات پر عمل پیرا ہو جاتا تو مشرقی پاکستان تو رہا ایک طرف مغربی پاکستان کو بچانا بھی مشکل ہو جاتا ۔ غلطی یہ ہوئی کہ شیخ مجیب کو ان نکات پر انتخابات میں حصہ لینے دیا گیا۔ ہمیں معلوم ہونا چاہیے یہ چھ نکات کیا تھے اور ان پر اتنے تحٖفظات کیوں پیدا ہوئے۔ کہنے کو یہ چھ نکات تھے لیکن ان میں جہان معنی پوشیدہ تھا ۔ مجیب کے چھ نکات میں سے چند چیزیں میں آپ کے سامنے رکھ دیتا ہوں۔ 1۔ وفاقی حکومت کے پاس صرف دفاع اور امور خارجہ ہوں گے، ان دو امور کے علاوہ وفاق کے پاس کچھ نہیں ہوگا۔ 2۔ مشرقی پاکستان کی کرنسی الگ ہوگی اور مغربی پاکستان کی کرنسی الگ ہوگی۔ 3۔ مشرقی پاکستان کے بینکنگ ریزرو الگ ہوں گے اور مغربی پاکستان کے الگ۔ 4۔ مشرقی پاکستان وفاق کی مالی پالیسیوں پر نہیں چلے گا بلکہ وہ اپنی مالی پالیسیاں خود بنائے گا ۔ 5۔ نظام زر اور بجٹ سے متعلق پالیسی بھی مشرقی پاکستان اپنی الگ سے طے کرے گا اور وفاق کی پالیسی اختیار نہیں کی جائے گی۔ 6۔ وفاق کو ٹیکس اکٹھا کرنے کا کوئی اختیار نہیں ہوگا۔ مشرقی پاکستان اپنا ٹیکس اور ریونیو الگ اکٹھا کرے گا۔ البتہ وفاق کو نظام چلانے کے لیے اس میں سے ایک حصہ دیا جائے گا۔ 7۔ وفاق کو یہ اختیار نہیں ہوگا کہ وہ زر مبادلہ کے محصولات کا اکاؤنٹ رکھ سکے۔ مشرقی پاکستان کا اپنا الگ اکاؤنٹ ہوگا اور مغربی پاکستان کا الگ۔ 8۔ دوسرے ممالک کے ساتھ تجارت کے معاملات وفاق نہیں دیکھے گا۔ آئین میں یہ بات شامل کی جائے گی کہ مشرقی پاکستان کسی بھی دوسرے ملک کے ساتھ براہ راست تجارت کا اختیار رکھتا ہے۔ 9۔ مشرقی پاکستان کی اپنی الگ فوج ہوگی۔ A separate military کے الفاظ استعمال کیے گئے۔ اب آپ خود فیصلہ کر لیجیے کہ پاکستان کا نیا آئین اگر ان نکات کی روشنی میں تشکیل پاتا تو پیچھے کیا بچتا؟ چنانچہ فطری طور پر شدید تحفظات پیدا ہوئے اور شیخ مجیب کو اقتدار سونپنے سے پہلے ان سے کچھ ضمانتیں لینا ضروری سمجھا گیا۔ ان چھ نکات کا ایک پس منظر بھی تھا جسے نظرانداز نہیں کیا جا سکتا تھا۔ یہ نکات بعد میں سامنے آئے اس سے پہلے شیخ مجیب کے بھارت سے خفیہ معاملات سامنے آ چکے تھے اور ان کے خلاف اگر تلہ سازش کیس چل چکا تھا۔ ہمارے ملک میں احباب بڑے مزے سے کہہ دیتے ہیں کہ اگرتلہ ساز ش کیس ایک آمر ایوب خان کا بنایا ہوا جھوٹا مقدمہ تھا لیکن حقائق اس سے مختلف ہیں۔ آئن ٹالبوٹ نے اپنی کتاب ’’پاکستان : اے ماڈرن ہسٹری‘‘ میں لکھا ہے کہ شیخ مجیب 1962ء سے بھارت کے ساتھ خفیہ رابطوں میں تھا اور 1965ء کے دوران میں بھارت اور مجیب کے یہ رابطے قائم رہے اور عوامی لیگ کے رہنما بھارتی اہلکاروں کے ساتھ خفیہ مقامات پر ملاقاتیں کرتے رہے۔ یہ نکات انھی میٹنگز کا شاخسانہ تھے۔ چنانچہ ایوب خان نے تو شواہد کے باوجود مفاہمت کے تحت اگرتلہ سازش کا یہ مقدمہ واپس لیا، گول میز کانفرنس بلا لی اور شیخ مجیب کو بھی مدعو کر لیا لیکن شیخ مجیب نے کیا کیا؟ انھی چھ نکات پر زور دیا اور واک آؤٹ کر گئے۔ اب تو بات مزید واضح ہو چکی ہے کہ اگر تلہ سازش کیس ایک حقیقت تھی۔ اگر تلہ سازش کیس کا ایک کردار شوکت علی تھا جو بعد میں بنگلہ دیش کاا ڈپٹی سپیکر بنا۔ شوکت علی نے 2011ء میں ڈھاکہ میں اسمبلی میں کھڑے ہو کر کہا کہ اگر تلہ کیس ایک حقیقت تھی اور ہم پاکستان توڑنے کے لیے 60 کی دہائی سے بھارت سے رابطے میں تھے۔ پوائنٹ آف آرڈر پر عوامی لیگ کے سینیئر رہنما طفیل احمد نے شوکت علی کو خراج تحسین پیش کرتے ہوئے کہ آپ تحسین کے مستحق ہیں۔ اس پس منظر میں انتقال اقتدار میں تاخیر ہوئی۔ کوشش کی گئی کہ شیخ مجیب کو اقتدار دینے سے پہلے چھ نکات کے حوالے سے اور آئین سازی کے باب میں کچھ ضمانتیں لے لی جائیں اور صدارت کا منصب مغربی پاکستان کے پاس رکھ کر توازن پیدا کرنے کی کوشش کر لی جائے۔ اب آپ چاہیں تو اس تاخیر کو محض بھٹو اور یحیی کی ہوس اقتدار کا نام دے لیں اور چاہیں تو معاملے کو سیاق و سباق میں دیکھ لیں ۔ لیکن یاد رکھیے معاملہ اتنا سادہ نہ تھا جتنا بیان کیا جاتا ہے۔

##############################
https://web.facebook.com/asif.mahmood.1671/posts/2562545953867177
متحدہ پاکستان میں بنگالیوں کا سیاسی استحصال۔۔۔ حقیقت کیا ہے؟ آصف محمود سانحہ مشرقی پاکستان کے بارے میں رائج بیانیے کا ایک مرکزی خیال یہ ہے کہ پاکستان میں ہمیشہ پنجابی شاونزم طاقتور رہا اور بنگا لیوں کا سیاسی استحصال ہوا اور ان سے نفرت کی گئی ۔ یہاں تک کہ 1970 کے عام انتخابات میں شیخ مجیب کی عوامی لیگ کو واضح اکثریت ملی مگر اقتدار ان کے حوالے کرنے سے انکار کر دیا گیا ، چنانچہ بغاوت ہوئی اور بنگلہ دیش بن گیا ۔ بادی النظر میں یہ ایک معقول موقف ہے لیکن تاریخ کے اوراق کھول کر بیٹھیں اور اس کوکسی تعصب سے بالاتر ہو کر ایک طالب علم کے طور پر سمجھنے کی کوشش کریں تو معلوم ہوتا ہے یہ بھی ایک کمزور موقف ہے اور حقیقت کچھ اور ہے. ہم پاکستان کی اس تاریخ کو سمجھنے کے لیے دو ادوار میں تقسیم کر لیتے ہیں ۔ پہلا دور قیام پاکستان سے لے کر 1970 کے عام انتخابات تک پھیلا ہے اور دوسرا دور ان انتخابات سے شروع ہو کر 16 دسمبر 1971 کو ختم ہو تا ہے ۔ ہم اپنے مطالعے کا آغاز پہلے دور سے کرتے ہیں ۔ پاکستان کے پہلے وزیر اعظم لیاقت علی خان اور پہلے گورنر جنرل قائد اعظم تھے ، ( دونوں میں سے کوئی بھی پنجابی نہ تھا) ۔ لیاقت علی خان ہجرت کر کے آئے تھے ، یہاں کوئی تعصب ہوتا تو وہ وزیر اعظم کیسے بنتے ۔ چونکہ اس وقت پاکستان کا اپنا کوئی آئین نہیں تھا او ر 1935 کے ایکٹ آف انڈیا ہی کے تحت معاملات چلائے جا رہے تھے تو ملک کا سب سے طاقتور منصب گورنر جنرل کا تھا ۔ قائد اعظم کی وفات کے بعد یہ طاقتور ترین منصب خواجہ ناظم الدین کو دیا گیا جن کا تعلق بنگال سے تھا اور جائے پیدائش ڈھاکہ تھی۔ جب لیاقت علی خان شہید ہو گئے تویہی خواجہ ناظم الدین تھے جو پاکستان کے دوسرے وزیر اعظم بنے ۔ پاکستان کے تیسرے وزیر اعظم صاحبزادہ محمد علی بوگرہ تھے اور ان کا تعلق بھی بنگال سے تھا ۔ وہ بریشل میں پیدا ہوئے تھے۔ چوتھے وزیر اعظم چودھری محمد علی تھے اور ان کا تعلق بھی مغربی پاکستان سے نہیں تھا بلکہ وہ جالندھر سے ہجرت کر کے آئے تھے۔ پانچویں ویزر اعظم حسین شہید سہروردی تھے ۔ ان کا تعلق بھی بنگال سے تھا ۔ چھٹے وزیر ابراہیم اسماعیل چندریگر تھے ۔ وہ بھی مغربی پاکستان کے رہنے والے نہیں تھے بلکہ بھارت کی ریاست گجرات کے شہر گودھرا سے ہجرت کر کے آئے تھے ۔ ساتویں وزیر اعظم فیروز خان نون کا تعلق البتہ پنجاب سے تھا ، وہ خوشاب کے ایک گاؤں ہموکہ میں پیدا ہوئے تھے ۔ ایک مختصر ترین مدت کے لیے نور الامین صاحب وزیر اعظم بنے اور ان کا تعلق بھی مشرقی پاکستان سے تھا ۔ گویا1947 سے لے کر 1971 تک مغربی پاکستان کا صرف ایک وزیر اعظم تھا جب کہ چار وزیر اعظم مشرقی پاکستان سے تھے۔ جہاں تک اس اعتراض کا تعلق ہے کہ مشرقی پاکستان کے ان وزرائے اعظم کو کام نہیں کرنے دیا گیا اور مختصر مدت کے بعد انہیں ہٹایا جاتا رہا تو یہ ایک حقیقت ہے لیکن اس کی وجوہات کچھ اور تھیں اور مشرقی پاکستان سے نفرت ہر گز اس کی وجہ نہ تھی۔ فیروز خان نون تو پنجاب کے وزیر اعظم تھے لیکن ان کی مدت اقتدار بھی صرف 9 ماہ اور 21 دن تھی ۔ یہ سلسلہ تو سانحہ مشرقی پاکستان کے بعد بھی چلتا رہا ۔ سندھ کے وزرائے اعظم اور پنجاب کا وزیر اعظم بھی شکوہ کناں رہا ۔ اس صورت حال کا سیاست کی دنیا میں گڈ گورننس کے ذریعے ہی مقابلہ کیا جاسکتا تھا ۔ اس سیاسی عدم استحکام کو کسی طور بھی بنگال دشمنی کا نام نہیں دیا جا سکتا ۔ نہ ہی یہ ملک توڑنے کی کوئی دلیل یا جواز بن سکتا ہے۔ آج ہمیں صرف یہ بتایا جاتا ہے کہ مشرقی پاکستان کے لوگ سیاسی شعور میں مغربی پاکستان سے بہت آگے تھے اور وہ ایوب خان کے مارشل لاء کے دنوں میں ایک گرہ کے اسیر ہو گئے جو آگے چل کر ایک سانحے کا روپ دھار گئی اور ملک ٹوٹ گیا لیکن ہمیں یہ کوئی نہیں بتاتا کہ پاکستان میں فوج کو اقتدار کی راہ دکھانے کا اعزاز بھی ایک ایسے وزیر اعظم کو حاصل ہے جس کا تعلق مشرقی پاکستان سے تھا ۔ محمد علی بوگرہ صاحب نے جب اپنی کابینہ بنائی تو فوج کے سربراہ جنرل ایوب خان کو وزیر دفاع اور میجر جنرل سکندر مرزا کو وزیر داخلہ بنا دیا ۔ یہ مشرقی پاکستان کے بوگرہ صاحب ہی تھے جنہوں نے حاضر سروس جرنیل کو اقتدار میں شامل کیا ۔ ایوب خان کو وزیر دفاع نہ بنایا جا تا تو شاید وہ صدر پاکستان بھی نہ بنتے۔ واقفان حال بتاتے ہیں کہ جب ایوب خان کو کابینہ میں شامل کیا گیا اور وہ اجلاسوں میں شریک ہونے لگے تو اہل سیاست کا جو ایک بھرم تھا وہ جاتا رہا ۔ اب آگے چل کر ایوب خان نے سوچا کہ شراکت اقتدار کی بجائے پورا اقتدار ہی میرے پاس ہونا چاہیے تو اس میں قصور کس کا ہوا ؟ مشرقی پاکستان کی سیاست قیادت کا مغربی پاکستان کی سیاسی قیادت کا ؟ بوگرہ صاحب تو 1955 میں رخصت ہو گئے لیکن ایوب خان صاحب 1955 میں اپنی ملازمت میں چار سال کی توسییع لے چکے تھے۔ یہ بھی یاد رہے کہ بنگال کے جسٹس محمد ابراہیم کے ایوب خان سے اختلافات بہت بعد میں شروع ہوئے ۔ ’ ڈائریز آف جسٹس محمد ابراہیم ‘پڑھتے ہوئے یہ حقیقت ہمیں ذہن میں رکھنی چاہیے کہ جب ایوب خان نے مارشل لاء لگایا تو بنگال کے یہی جسٹس صاحب ایوب خان کی کابینہ میں وزیر قانون بن بیٹھے۔ 1958 میں مارشل لاء لگا اور 1958 سے 1962تک جسٹس صاحب ایوب حکومت کے وزیر قانون کے منصب پر فائز رہے ۔ جسٹس منیر تو سب کو یاد ہیں ،جسٹس ابراہیم کا کوئی ذکر نہیں کرتا۔ چونکہ ایک عمومی تاثر ہے کہ عالمی طاقتوں کے سامنے مغربی پاکستان کی قیادت کا مزاج فدویانہ تھا اور مشرقی پاکستان کے رہنماؤں کا مزاج حریت پسندانہ تھا تو بر سبیل تذکرہ ذکر کرتا چلوں کہ پاکستان میں سب سے پہلے جس شخص کو ضرورت سے زیادہ امریکہ نواز ہونے کا طعنہ دیا جاتا رہا وہ مشرقی پاکستان سے تعلق رکھنے والے بوگرہ صاحب ہی تھے ۔ سوویت یونین کے مقابلے میں امریکی کیمپ میں جانے کے فیصلے پر بھی روشن خیال دانشور بہت تنقید کرتے ہیں تو عرض کر دوں کہ پاکستان کوسوویت یونین کے خلاف امریکی کیمپ میں لے جانے میں بوگرہ صاحب کا غیر معمولی اور کلیدی کردار تھا ۔ سویت یونین کے خلاف پاکستان کو امریکہ کی فرنٹ لائن سٹیٹ بنانے کا منصوبہ آپ ہی کی تخلیق تھا ۔مشرقی پاکستان کے کسی بھی سیاست دان کی حب الوطنی پر سب سے پہلا سوال بھی انہوں نے ہی اٹھایا تھا جب انہوں نے فضل حق پر غداری کے الزام عائد کر کے انہیں مشرقی پاکستان کی وزارت ا علی سے فارغ کیا۔ دیکھیے ابھی ہم 1970 تک نہیں پہنچے اور کالم تمام ہو گیا ۔ 1970 کے انتخابات کے بعد جو صورت حال پیدا ہوئی اس کا جائزہ اب اگلی نشست میں ہی ممکن ہو گا۔

##############################
https://web.facebook.com/asif.mahmood.1671/posts/2562543327200773
سانحہ مشرقی پاکستان ۔۔۔ معاشی استحصال ، کتنی حقیقت ، کتنا فسانہ  آصف محمود مشرقی پاکستان کے معاشی استحصال کی بہت بات کی جاتی ہے اور شیخ مجیب الرحمن کا یہ فقرہ قول فیصل بنا کر پیش کیا جاتا ہے کہ ’’ مجھے اسلام آباد کی سڑکوں سے پٹ سن کی بو آ تی ہے‘‘۔ ایک ایسا تاثر قائم کر دیا گیا ہے گویا قیام پاکستان سے لے کر 1947ء تک مشرقی پاکستان میں تو سرے سے کوئی ترقی ہوئی ہی نہیں تھی اور وہاں کے جو تھوڑے بہت وسائل تھے، وہ بھی لوٹ کر مغربی پاکستان میں صرف کیے گئے۔ آئیے ان دونوں پہلوؤں پر بات کر لیتے ہیں۔ سب سے پہلے تو یہ دیکھ لیجیے کہ 1947ء میں مشرقی پاکستان کی حالت کیا تھی اور 1971ء میں جب وہ ہم سے الگ ہوا تب وہ کیسا تھا ؟ قیام پاکستان سے قبل مشرقی پاکستان یعنی مشرقی بنگال کی معاشی حالت خاصی خراب تھی۔ مغربی بنگال جو بعد میں بھارت کا حصہ بنا معاشی طور پر کہیں زیادہ بہتر تھا۔ سہروردی نے اسی لیے متحدہ بنگال کی کوشش کی تھی کہ انہیں معلوم تھا کہ کول مائنز سے لے کر پٹ سن کی ملوں تک معاشی امکانات تو مغربی بنگال میں ہیں اور مشرقی بنگال کے پاس تو کچھ بھی نہیں۔ مشرقی بنگال یعنی بنگلہ دیش کی اس وقت حالت تھی کہ وہاں ایک اندسٹری تک نہیں تھی۔ معیشت کا مکمل انحصار زرعی اشیاء پر تھا یا پھر مچھلی پر۔ خام مال کلکتہ جاتا اور وہاں کی انڈسٹری میں استعمال ہوتا تھا۔ پاکستان بننے کے بعد خام مال مشرقی پاکستان میں رہ گیا اور اندسٹری بھارت کے مغربی بنگال میں چلی گئی۔ اس سے معاشی مسائل پیدا ہوئے۔ مغربی بنگال کا کلکتہ بہت آگے تھا اور مشرقی بنگال کا ڈھاکہ بہت پیچھے تھا۔ جب پاکستان بنا تو ڈھاکہ صرف ایک ضلعی ہیڈ کوارٹر تھا اور وہاں پر محض وہ سہولیات تھیں جو ایک ضلع میں ہوتی ہیں۔ مشرقی بنگال کے دولت مندوں کا رخ مغربی بنگال کے شہر کلکتہ کی جانب تھا۔ قیام پاکستان کے دو سال بعد 1949ء میں چٹاگانگ میں ’’چٹاگانگ ٹی آکشن‘‘ قائم کیا گیا تاکہ مشرقی پاکستان کے کسان کو اپنی چائے کی بہتر مارکیٹ مل سکے۔ چائے اس وقت مشرقی پاکستان کی زراعت میں نمایاں حیثیت رکھتی تھی۔ دل چسپ بات یہ ہے کہ 70 سال پہلے بننے والے اس ٹی آکشن کو اب بھی بنگلہ دیش کا کاروباری مرکز کہا جاتا ہے۔ پٹ سن کے حوالے سے بہت کام ہوا۔ قیام پاکستان کے وقت مغربی بنگال پٹ سن انڈسٹری میں بہت آگے تھا، پٹ سن کی ساری ملیں بھارت میں رہ گئیں اور مشرقی پاکستان میں ایک بھی نہ تھی لیکن صرف پانچ سالوں میں مشرقی پاکستان نے مغربی بنگال کو پیچھے چھوڑ دیا اور پٹ سن میں دنیا کی سب سے بڑی انڈسٹری بنگلہ دیش میں تھی۔ 1955ء میں مشرقی پاکستان میں قدرتی گیس کے ذخائر دریافت کر لیے گئے۔ 1959ء میں وہاں گیس کا صنعتی استعمال شروع ہو چکا تھا۔ 1964ء میں یہ صورت حال تھی کہ پاکستان پٹرولیم نے نصف درجن سے زائد گیس فیلڈز سے گیس نکالنا شروع کر دی تھی۔ پاکستان نیشنل آئل کا ہیڈ آفس بھی کراچی میں نہیں بلکہ چٹاگانگ میں تھا۔ 1957ء میں دریائے کرنافلی پر کپتئی ڈیم پر کام شروع ہو چکا تھا۔ 1962ء میں اس ڈیم نے کام کرنا شروع کر دیا تھا۔ چٹا گانگ میں 1956ء میں پہلی سٹیل مل کام کرنا شروع کر چکی تھی۔ یہ پاکستان کی پہلی سٹیل مل تھی۔ کراچی کی سٹیل مل بہت بعد کی بات ہے۔ کسی نے نہیں کہا کہ یہ مل چٹاگانگ میں کیوں لگا رہے ہو کراچی میں لگاؤ۔ چٹاگانگ آئل ریفائنری 1963ء میں قائم ہوئی۔ یہ واحد آئل ریفائنری ہے جو بنگلہ دیش کی اپنی ملکیت ہے۔ کچھ دن پہلے حسینہ واجد نے بڑے طنطنے سے بنگلہ دیش اکیڈمی فار رورل ڈیویلپمنٹ کا ذکر کیا، ہمیں معلوم ہونا چاہیے یہ اکیڈمی 1959ء میں بنی تھی، بنگلہ دیش نے صرف اس کا نام ہی بدلا ہے۔ اس کے روح رواں مرحوم اختر حمید خان تھے جن کا تعلق مشرقی پاکستان سے نہیں تھا۔ چٹاگانگ پورٹ ٹرسٹ 1960ء میں قائم ہوا اور پورٹ میں جد ت لائی گئی۔ شاہ جلال ائیرپورٹ سے پہلے بنگہ دیش کا واحد انٹرنیشنل ائیر پورٹ تیجگان ائیر پورٹ تھا جسے 1960ء میں حکومت پاکستان نے باقاعدہ انٹرنیشنل ائیر پورٹ کی شکل دی۔ بنگلہ دیش میرین اکیڈمی فار ٹریننگ مرچنٹ شپس ایوب دور میں بنی۔ بنگلہ دیش کی موجودہ پارلیمنٹ کی عمارت کا سنگ بنیاد بھی ایوب خان کے دور میں رکھا گیا تاکہ اسلام آباد کے ساتھ ڈھاکہ کو دوسرا دارالحکومت قرار دیا جا سکے۔ یہ بھی یاد رکھنا چاہیے کہ مشرقی پاکستان میں ہونے والی سرمایہ کاری کا بڑا حصہ مغربی پاکستان کے تاجروں کا تھا۔ شیخ مجیب نے اپنے نکات میں تو یہ کہہ دیا کہ ایک حصے سے سرمایہ دوسرے حصے میں آزادانہ نہ جائے، اور اسی کو بعد میں اقوال زریں بنا دیا گیا، لیکن یہ بات کسی کو معلوم نہیں کہ مشرقی پاکستان میں سرمایہ کاری میں زیادہ حصہ مغربی پاکستان کے بنکوں سے گیا۔ نرائن گنج میں پٹ سن کی سب سے بڑی فیکٹری آدم جی گروپ نے لگائی جس کا تعلق مغربی پاکستان سے تھا۔ قیام پاکستان کے وقت جس مشرقی بنگال کا معاشی طور پر بہت برا حال تھا، پاکستان بننے کے بعد 1960ء میں وہاں اتنی بہتری ضرور ہو چکی تھی کہ پاکستان کی کل ایکسپورٹ کا 70 فیصد وہاں سے آ رہا تھا۔ کہاں وہ وقت کہ سہروردی معاشی خوف سے یہ کہہ رہے تھے کہ مشرقی بنگال مغربی بنگال سے الگ ہوا تو تباہ ہو جائے گا کیونکہ معاشی امکانات تو سب مغربی بنگال کے کلکتہ میں ہیں اور پھر کہاں یہ وقت کہ مشرقی پاکستان کی معاشی ترقی نے مجیب الرحمن کو یہ کہنے پر مجبور کر دیا کہ مشرقی پاکستان اب اپنے فارن اکاؤنٹس الگ کرنا چاہتا ہے۔ مغربی پاکستان نے بہت غلطیاں کی ہوں گی لیکن اتنا تو سوچیے کہ یہ تبدیلی کیسے آ گئی؟ بجا طور پر، ہرگز یہ کوئی مثالی صورت حال نہیں تھی۔ لیکن مغربی پاکستان میں بھی دودھ اور شہد کی نہریں نہیں بہہ رہی تھیں۔ شیخ مجیب الرحمن کو اسلام آباد کی سڑکوں سے پٹ سن کی خوشبو آتی تھی تو یہ اس بات کا اعتراف بھی تھا کہ مغربی پاکستان میں معیشت کے ایسے کوئی گلاب نہیں کھل رہے تھے جن کی خوشبو سے اسلام آباد مہک اٹھتا۔ یہ مشرقی پاکستان کی پٹ سن ہی تھی جس کی خوشبو مغربی پاکستان میں بھی آ رہی تھی۔ مجیب الرحمن کو اسلام آباد کی سڑکوں سے پٹ سن کی بو تو آ گئی لیکن انہیں مشرقی پاکستان کی پٹ سن انڈسٹری میں مغربی پاکستان کے تاجروں کے سرمائے کی بو کبھی نہ آ سکی۔ وسائل کی تقسیم کے جائز شکوے ہو سکتے ہیں۔ لیکن یہ شکوے صوبوں کے درمیان موجود رہتے ہیں اور گفت و شنید سے حل بھی کر لیے جاتے ہیں۔ یہ ملک توڑنے کی دلیل اور جواز نہیں بن سکتے۔  ( اگلی نشست میں اس بیانیے کے کچھ اور پہلوؤں پر بات ہو گی، ان شاءاللہ)

##############################
https://web.facebook.com/asif.mahmood.1671/posts/2562536890534750
سانحہ مشرقی پاکستان ۔۔۔  چند بنیادی باتیں آصف محمود سانحہ مشرقی پاکستان کے بعد ایک اور حادثہ بھی ہوا ، بس ہم اس کا احساس نہیں کر پا رہے ۔ یہ حادثہ کیا ہے؟ یہ وہ بیانیہ ہے جومشرقی پاکستان کے حوالے سے ہمارے ہاں رائج ہو چکا ہے ۔ اس بیانیے کی روشنی میں ہر نقص اور ہر خرابی پاکستان میں تھی ۔ ہم اسی ناقص بیانیے کی روشنی میں معاملات کو سمجھنے کی کوشش کرتے ہیں اور مزید الجھ جاتے ہیں۔ یہ جھوٹا اور یک طرفہ بیانیہ ہمارے ہاں کیسے طاقتور ہوا ، اس واردات کو سمجھنے کی ضرورت ہے۔ مشرقی پاکستان میں فوجی آپریشن سے بہت پہلے مکتی باہنی کے گوریلے غیر بنگالیوں کا قتل عام شروع کر چکے تھے ۔ گاؤں کے گاؤں قتل کیے گئے اور عورتوں کی عزتیں لوٹی گئیں ۔ پاکستان کی وزارت اطلاعات نے ان دنوں باقاعدہ ایک حکم نامہ جاری کر کے میڈیا کو منع کر دیا کہ مغربی پاکستان میں ایسی کوئی خبر شائع نہ کی جائے ۔ وزارت اطلاعات کا خیال تھا کہ اگر مشرقی پاکستان میں غیر بنگالیوں کے قتل عام کی خبریں مغربی پاکستان میں شائع ہونے لگیں تو کہیں ایسا نہ ہو کہ رد عمل میں ان بنگالیوں پر کوئی ظلم ہو جو مغربی پاکستان میں موجود تھے ۔ چنانچہ مشرقی پاکستان میں بھارتی فوجی مکتی باہنی کے جتھوں کے ساتھ مل کر غیر بنگالیوں کو ذبح کرتے رہے لیکن یہاں ایک خبر بھی شائع نہ ہو سکی۔ مشرقی پاکستان میں لاکھوں غیر بنگالی کاٹ کر پھینک دیے گئے لیکن مغربی پاکستان میں کسی ایک بنگالی کو بھی کسی نے ہاتھ نہ لگایا ۔ لیکن اس کا ایک نقصان یہ ہوا کہ عوامی لیگ یک طرفہ پروپیگنڈا کرتی رہی ۔ ہمارا ذمہ ادارانہ رویہ ہماری کمزوری بنا دیا گیا اور ان کی شرپسندی ان کی طاقت بن گئی۔ پاکستان نے ایک قرطاس ابیض ضرور شائع کیا گیا تا کہ دنیا کو معلوم ہو اصل حقائق کیا تھے لیکن وہ بھی بہت تاخیر سے کیا گیا ۔ اس وقت تک عوامی لیگ اور بھارت کا جارحانہ پروپیگنڈا بڑی حد تک اپنا کام کر چکا تھا ۔ اس قرطاس ابیض کو دنیا نے ایک جوابی کارروائی سمجھتے ہوئے اتنی اہمیت نہ دی ۔ یہ پہلے شائع کر دیا گیا ہوتا تو نتائج کچھ اور ہوتے۔ لیکن ظاہر ہے یہ تاخیر نیک نیتی سے کی گئی تھی اور اس کا مقصد مغربی پاکستان میں مقیم بنگالیوں کو ممکنہ رد عمل سے بچانا تھا ۔ تاہم اس کے جو منطقی نتائج تھے وہ ہم آج تک بھگت رہے ہیں . قتل عام کی جھوٹی کہانیاں پھیلائی گئیں ۔ اجتماعی عصمت دری کے جھوٹے الزام عائد کیے گئے۔ اولین مرحلے میں عوام لیگ اور بھارت کا یہ پروپیگنڈا اتنا شدید تھا کہ آج تک اس کے اثرات زائل نہیں ہو سکے۔ بنگلہ دیش کے قیام کے بعد ہمارے ہاں اس حادثے کو فراموش کرنے کی شعوری کوشش کی گئی ۔ دوسری جانب بھارت اور بنگلہ دیش نے جی بھر کر پروپیگنڈا کیا ۔ انہوں نے مکتی باہنی کے قاتل جتھوں کو آزادی کا سپاہی قرار دے کر ان کی عزت افزائی کی لیکن ہم نے البدر اور الشمس کے رضاکاروں کو ایک گناہ کی طرح بھلا دیا ۔ بنگلہ دیش اپنے مطیع الرحمن کی لاش پینتیس سال کی جدوجہد کے بعد یہاں سے لے گیا اور اعزاز کے ساتھ دفنایا جب کہ ہم بنگلہ دیش میں دفن اس میجر اکرم شہید کو بھی بھول گئے جسے ہم نے نشان حیدر دیا تھا ۔ ایک طرف خاموشی ہو اور دوسری جانب بھر پور ریاستی پروپیگنڈا ہو تو اس کا نتیجہ وہی نکلنا تھا جو اس وقت ہمارے سامنے ہے۔پاکستان نے بنگلہ دیش کے لیے ہمیشہ نرم گوشہ رکھا اور بنگلہ دیش کو کبھی اپنا دشمن تصور نہیں کیا ۔ سچ تو یہ ہے کہ پاکستان آج تک بنگلہ دیش کو دشمن نہیں سمجھتا ۔ ایک عجیب سی محبت ہے جو آج بھی پاکستانیوں کو اپنی گرفت میں لیے ہوئے ہے ۔ دشمن بھارت ہی تھا اور بھارت ہی ہے۔ چنانچہ بنگلہ دیش کے لیے عموی خیر خواہی کا رویہ اختیار کیا گیا ۔ یہاں تک کہ جس غدار کی وجہ سے راشد منہاس شہید ہوئے اس غدار کی میت بھی بنگلہ دیش کو دے دی گئی۔ پر ویز مشرف بنگلہ دیش گئے تو ڈھاکہ میں ان کی’’ قومی شہداء یاد گار‘‘پر بھی چلے گئے۔ لیکن اس سب کے باوجود بنگلہ دیش میں حسینہ واجد کے سر پر خون سوار رہا ۔ واضح معاہدے کی خلاف ورزی کرتے ہوئے جماعت اسلامی کے بزرگوں پر بغیر کسی ثبوت مقدمات چلا کر انہیں پھانسیاں دی گئیں ۔ بنگلہ دیش کے رویے کی اس شدت پسندی نے بظاہر اس کے موقف کو تقویت دی اور پاکستان کے خیر خواہی پر مبنی دھیمے رویے کو اس کی کمزوری سمجھا گیا۔ خرابی اقتدار کے ایوانوں میں تھی ، محاذ پر ہمارا سپاہی پورے بانکپن سے لڑا۔ لیکن کسی نے اس سپاہی کے ساتھ انصاف نہیں کیا ۔ کاش کوئی لکھ ڈالے کہ ہمارا سپاہی کیسے لڑا۔ کتنی ہی کہانیاں ہیں مگر ہم گونگے ہو گئے  بھارت کے جنرل مانک شاہ نے ہمارے کیپٹن احسن ملک کے عزم اور بہادری کی کھل کر تعریف کی لیکن ہمارے سماج میں سے کسی کو یہ تو فیق نہ ہو سکی ۔ ذرا مشرقی پاکستان کا نقشہ تو اٹھا کر دیکھیے۔ ہر طرف سے بھارت میں گھرا ہو۔پھر اپنی فوج کی نفری گن لیجیے۔ یہ بھی جان لیجیے کہ آپ اپنے سپاہی کو اسلحہ اور خوراک نہیں پہنچا پا رہے تھے ۔ زخمیوں کو طبی سہولیات تک دینا ممکن نہیں تھا ۔ ادویات نا پید ہو چکی تھیں ۔ لیکن دشمن کے تمام راستے کھلے تھے ۔ رسد و کمک کے ذرائع لا محدود تھے ۔ آپ کے ایک سپاہی کے مقابلے میں دشمن کے پندرہ سپاہی تھے ۔غلط فیصلے اقتدار کی ہوس میں ایوانوں میں ہوئے ، سپاہی سے کیا گلہ؟ کہیں تو انصاف کر لیجیے۔ دشمن کا یہ بیانیہ ہمارے داخلی تضادات کی وجہ سے مضبوط ہوا ۔ یہاں مارشل لاز لگتے رہے اور اہل سیاست کے ہاں ایک گرہ ڈل گئی ۔ فوج کے خلاف جب دشمن کا بیانیہ سامنے آیا تو اہل سیاست نے اس بیانیے کو رد کرنے کی کوئی ٹھوس شعوری کوشش نہیں کی ۔ فوج لڑتی ہے اور سماج اپنی فوج کے پیچھے کھڑا ہوتا ہے۔ ہمارے ہاں اہل سیاست نے فوج کو کشمکش اقتدار کا حریف تصور کرتے ہوئے اس پروپیگنڈے کا جواب دینے کی کوئی شعوری کوشش نہیں کی بلکہ بسا اوقات تو وہ اس کو فروغ دیتے پائے گئے۔ یہ ایک الگ بحث ہے کہ یہ گرہ کیوں ڈلی اور یہ کیسے ختم ہو سکتی ہے لیکن یہ ایک حقیقت ہے کہ اس گرہ نے ہمارا بہت نقصان کیا۔ سانحہ مشرقی پاکستان کے باب میں ان چند بنیادی باتوں کو سمجھ لینے کے بعد اب سوال یہ ہے کہ سانحہ مشرقی پاکستان کے حقائق کیا ہیں ؟ اس سوال پر آئندہ نشستوں میں بات ہو گی۔

##############################
https://web.facebook.com/asif.mahmood.1671/posts/2562519787203127
مکتی باہنی کا مطیع الرحمن اور البدر کا مطیع الرحمن  آصف محمود یہ ستمبر 2006ء کی بات ہے۔ دکھی دل کے ساتھ میں نے چند سطریں لکھیں اور بنگلہ دیش میں قائم پاکستانی ہائی کمیشن کو ای میل کر دیں۔آج تیرہ سال ہونے کو آئے ہیں ،کسی نے جواب دینے کی زحمت گوارا نہیں کی۔ یہ ای میل بھیجنے کی ضرورت کیوں پیش آئی؟ یہ بھی ایک داستان ہے۔یہ پرویز مشرف کے دور اقتدار کی بات ہے۔ جون 2006ء میں مطیع الرحمن کی قبر کشائی کر کے اس کی میت مشرف نے بنگلہ دیش کے حوالے کی۔یہ وہی مطیع الرحمن ہے جس نے غداری کی اور راشد منہاس کا جہاز ہائی جیک کرکے بھارت لے جانے کی کوشش میں مارا گیا۔ راشد منہاس کو نشان حیدر دیا گیا۔ بنگلہ دیش حکومت 35 سال کوشش کرتی رہی کہ اس کی لاش کراچی کے قبرستان سے نکال کر ڈھاکہ لے جائی جائے لیکن پاکستان نے بنگلہ دیش کی یہ درخواست قبول نہیں کی۔مشرف حکومت نے ایک دن خاموشی سے یہ فیصلہ کر لیا جس غدار کی وجہ سے راشد منہاس شہید ہوئے اس غدار کی میت بنگلہ دیش کے حوالے کر دی جائے۔ بنگلہ دیش سے ایک ٹیم کراچی پہنچی، مطیع الرحمن کی قبر کشائی ہوئی ، اس کی لاش بنگلہ دیش کے پر چم میں لپیٹ کر ڈھاکہ پہنچا دی گئی۔ڈھاکہ میں اسے غیر معمولی پروٹوکول کے ساتھ میر پور کے علاقے میں دفن کر دیا گیا۔ بنگلہ دیش نے سرکاری طور پر بتایا کہ مطیع الرحمن کی خدمات صرف یہ نہیں کہ پاک فضائیہ کا ایک جہاز اس نے اغواء کرنے کی کوشش کی بلکہ دوران سروس جب وہ کراچی سے چھٹیوں پر مشرقی پاکستان گیا تو رائے پور کے علاقے رام نگر میں اس نے ایک کیمپ قائم کیا جہاں وہ مکتی باہنی کے مسلح نوجوانوں کی تربیت بھی کرتا رہا۔ یہ کام نواز شریف یا بے نظیر کے دور حکومت میں ہوا ہوتا ایک طوفان اٹھ کھڑا ہوتا لیکن چونکہ آمروں کو یہ ایک اضافی فائدہ میسر رہا ہے کہ وہ ملک توڑیں یا آئین ان کی حب الوطنی ہر حال میں سلامت رہتی ہے اور اس پر کوئی آنچ نہیں آتی اس لیے مشرف دور میں جب یہ کام ہوا تو نہ کوئی آواز اٹھی نہ شور مچا، نہ کسی نے احتجاج کیا۔پرویز مشرف نے نہ صرف مکتی باہنی کے اس غدار کی میت بنگلہ دیش کے حوالے کی بلکہ اس سے قبل جب انہوں نے بنگلہ دیش کا دورہ کیا تو مکتی باہنی کے قاتلوں کے لیے قائم کردہ یادگار پر بھی حاضری دے آئے اور معذرت بھی فرما آئے۔ یہ خبر پڑھی تو دکھ ہوا اور میں نے بنگلہ دیش میں پاکستانی ہائی کمیشن کو ای میل بھیجی اور چند سوالات پوچھے: 1 ۔چند سال قبل پر ویز مشرف مکتی باہنی کے غداروں کی یادگار پر تو تشریف لے گئے کیا انہیں اس بات کی بھی توفیق ہوئی کہ 5 دسمبر 1971 کو دیناج پور میں ہلی کے مقام پر شہید ہونے والے میجر اکرم شہید نشان حیدر کی قبر پر بھی حاضری دیں؟ 2۔ میجر اکرم راجشاہی ڈویژن کے ضلع بوگرہ میں کہیں دفن ہیں۔ کیا آپ ہمیں بتا سکتے ہیں کہ میجر اکرم شہید کی قبر کس حال میں ہے؟ کیا ان کے یوم شہادت پر سفارت خانے کی طرف سے ان کی قبر پر چند پھول رکھے جاتے ہیں یا جناب سفیر محترم کو بھی علم نہیں کہ قبر کہاں ہے اور کس حال میں ہے؟ 3۔ مجھے ان کی قبر کی کچھ تصاویر چاہئیں ، کیا میں توقع رکھوں کہ سفارت خانہ مجھے میجر اکرم شہید نشان حیدر کی قبر کی چند تصاویر بھیج سکے؟ 4۔میں یہ بھی جاننا چاہوں گا کہ کیا میجر اکرم شہید نشان حیدر کی قبر وہاں ابھی موجود ہے یا مکتی باہنی نے بنگلہ دیش کے قیام کے بعد اس کے نشان مٹا دیے ہیں؟ 5۔ بنگلہ دیش اپنے مطیع الرحمن کی لاش لے جا سکتا ہے تو کیا آپ میجر اکرم شہید نشان حیدر کے جسد خاکی کو پاکستان لانے کی کوئی کوشش نہیں کر سکتے؟ وہ دن اور آج کا دن سفارت خانے نے جواب دینے کی ضرورت محسوس نہیں کی۔آج بنگلہ دیش میں ’ البدر‘ کے شہداء کو ایک ایک کر کے دی جانے والی پھانسیوں نے ان سوالات کا درد ایک بار پھر زندہ کر دیا ہے۔ بنگلہ دیش اپنے غداروں اور قاتلوں کو عزت دے رہا ہے اور ہم اپنے مظلوم اور بہادر سپاہیوں کو بھول گئے۔ وہ مکتی باہنی کے انسٹرکٹر مطیع الرحمن کی میت پینتیس سال بعد بھی لے جاتا ہے اور پورے اعزاز کے ساتھ دفناتا ہے اور ہم اپنے مطیع الرحمن نظامی کی پھانسی پر نہ احتجاج کر سکتے ہیں نہ بنگلہ دیش سے یہ مطالبہ کر سکتے ہیں کہ پاکستان کا شہید تھا ااس کی میت پاکستان کے حوالے کر دی جائے ہم اسے پورے اعزاز کے ساتھ دفن کرنا چاہتے ہیں۔ مکتی باہنی کے مطیع الرحمن سے البدر کے مطیع الرحمان تک ، نام ایک ہے مگر کہانیاں دو ہیں۔یہ کہانیاں بتاتی ہیں قومیں جب اپنی اساس سے بے نیاز ہو جائیں تو خزاں کے پتوں کی طرح ہو جاتی ہیں۔ہم جیسے طالب علموں کو تو کوئی یہ نہیں بتا سکتا کہ ہمارے میجر اکرم شہید کی قبر کہاں ہے اور کس حال میں ہے۔شہید کو واپس لانا اور پورے اعزاز کے ساتھ تدفین کرنا تو دور کی بات ہے ہمیں تو کوئی خبر نہیں جہاں شہید دفن ہوئے وہ مقام کس حال میں ہے۔ بنگلہ دیش نے مکتی باہنی کو یاد رکھا ، ان کے لیے وظائف مقرر کیے ، ان کی یادگار بنائی، ان کے جرائم کی پردہ پوشی کی، باقاعدہ ایک قانون بنا دیا کہ مکتی باہنی نے جو بھی کیا اس سے کوئی باز پرس نہیں ہو گی اور اس کے اراکین کے خلاف کوئی قانونی چارہ جوئی نہیں ہو گی۔لیکن ہم نے کیا کیا؟ ہم اپنے شہداء کو بھول گئے۔ ہمیں اپنی’ البدر ‘یاد رہی، نہ خاکی وردی میں جان سے گزر جانے والے شہداء یاد رہے۔ آج آپ کو حکمرانوں اور ان کے طفیلیوں کے نام پر بہت کچھ ملتا ہے۔ آدھے ادارے بھٹو سے منسوب ہو گئے اور آدھے شریفوں سے لیکن البدر کے شہداء کے نام پر نہ کوئی یاد گار ہے، نہ کسی سڑک یا چوراہے کو ان سے منسوب کرنے کی کسی نے ضرورت محسوس کی۔ دنیا میں آج تک یکطرفہ پروپیگنڈہ جاری ہے کہ پاکستان نے بہت ظلم کیے لیکن ہم آج تک دنیا کے سامنے حقائق نہیں رکھ سکے کہ مکتی باہنی نے کیا کیا؟ ہمارے نصاب میں نہ بھارت کے کردار کا ذکر ہے نہ مکتی باہنی کی درندگی کا، نہ ہی ہم نے نصاب میں بچوں کو پڑھانے کی کوشش کی کہ البدر کیا تھی۔ حد تو یہ ہے کہ جماعت اسلامی کے لوگوں نے نجی سکول قائم کیے تو نصاب میں ترکی کے سلطان مراد پر تو سبق شامل کر لیے جو بغیر نکاح کے حرم آباد رکھتا تھا اور بعض مورخین کے نزدیک ہم جنس پرست بھی تھا لیکن انہیں بھی یہ توفیق نہیں ہوئی کہ ملا عبد القادر سے لے کر مطیع الرحمن نظامی تک کسی ایک شہید کا تذکرہ نصاب میں شامل کر دیتے کہ یہ بوڑھے آج پچاس سال بعد بھی پاکستان کے نام پر ہنستے ہوئے قربان ہو رہے ہیں تو اس کی وجہ کیا ہے؟ قوم کے ساتھ یہ کھلواڑ بند کیجیے۔ نئی نسل کو بتائیے کیا ہوا تھا اور سچ کیا تھا؟ اسے اندھیرے میں رکھنے کا ایک نتیجہ یہ نکلتا ہے کہ وہ دشمن کے پروپیگنڈے کے سامنے شعوری طور پر پسپا ہونے لگتی ہے اور یہ حادثہ لمحہ لمحہ ہو رہا ہے۔فکر کی دنیا میں اس ملامتی تصوف کو پھیلنے سے روکنا ہے تو قوم کو اعتماد دینا ہو گا۔پورے قد سے کھڑے ہو کر بات کرنا سیکھیے۔  (دو سال پہلے لکھا گیا ایک کالم)

##############################
https://web.facebook.com/asif.mahmood.1671/posts/2676493629139075
وہی پیاس ہے، وہی دشت ہے، وہی گھرانا ہے مشکیزے  سے  تیر کا  رشتہ  بہت  پرانا  ہے

##############################
https://web.facebook.com/asif.mahmood.1671/posts/2675566625898442
آخری رومان بھی بکھر گیا تو کیا ہو گا؟  آصف محمود

##############################
https://web.facebook.com/asif.mahmood.1671/posts/2674251332696638
زرعی ملک ہے لیکن ہر حکومت نے یہاں کسان کا استحصال کیا. کسی کو احساس ہی نہیں کہ اس بے رحم کارٹل پالیسی کے رد عمل میں کسان نے بھی کسی روز کارٹل بنا کر طے کر لیا کہ اس سال نہ اپنی ضرورت سے زیادہ گندم بوئیں گے نہ گنا کاشت کریں گے تو تمام ڈیجیٹل ماہرین معیشت اور سیاسی سرمایہ کاروں کی عقل ٹھکانے آ جائے گی.

##############################
https://web.facebook.com/asif.mahmood.1671/posts/2673570279431410
غربت اور دانشوری ترکش / آصف محمود  جیسے ڈگری ڈگری ہوتی ہے ، جعلی ہو یا اصلی ، اسی طرح رئیس رئیس ہوتا ہے بھلے وہ کوئی روایتی رئیس ہو یاکوئی دانشور رسول بخش رئیس ہو۔ جناب رسول بخش رئیس کا روزنامہ 92 نیوز میں شائع ہونے والا ایک’’ فکر انگیز‘‘ انٹرویو میرے سامنے رکھا ہے اور اس کے مندرجات نے مجھے واقعی فکر میں مبتلا کر دیاہے۔ عوامی مسائل اور محرومیوں کے بارے میں اگر ان جیسے صاحب علم کی بے نیازی کا یہ عالم ہے تو اہل اقتدار سے کیسا شکوہ اور کاہے کا گلہ؟ احمد اعجاز صاحب نے یہ انٹر ویو کیا ہے اور چونکہ ان کی بنیادی دلچسپی کا میدان سماج ہے اس لیے اس انٹرویو کا مرکزی نکتہ بھی سماج اور اس کی محرومیاں ہیں۔ وہ سوال پوچھتے ہیں : آپ نے لوگوں کی معاشی زندگی میں بہتری کی بات کی ۔آپ کہتے ہیں کہ گذشتہ بیس پچیس برس سے لوگوں کی معاشی حالت بہتر ہوئی ہے جس کی وجہ سے ان کا معیار زندگی بھی بہتر ہوا۔ کیا آپ نہیں سمجھتے کہ دس پندرہ بیس اور پچیس برس پہلے گھر میں ایک آدمی کام کرتا تھا اور باقی سب کی ضروریات پوری ہو جاتی تھیں۔آج جو معاشی بہتری نظر آ رہی ہے تو گھر کا ہر فرد کام کرتا ہے اور سب مل کر گھر چلاتے ہیں جس کی وجہ سے معیار زندگی میں بہتری بھی دکھائی دیتی ہے؟ اب ذرا جواب ملاحظہ فرمائیے: ایسا نہیں ہے۔ اگر گھر کے آٹھ بندے کام کرتے ہیں تو فی بندہ آٹھ سو اجرت لیتا ہے ۔ شام کو یہ لوگ اگر کھانا خود بنائیں تو دو سو روپے میں یہ کھانا کھا سکتے ہیں۔احمد اعجازسوال کرتے ہیں: یعنی دو سو روپے میں کھانا تیار ہو سکتا ہے تو جواب ملتا ہے: جی بالکل یہ کھانا اتنے پیسوں میں تیار ہو سکتا ہے۔ اب میرے جیسا طالب علم ایک صاحب علم کی یہ جمع تقسیم سامنے رکھ کر سر پکڑ کر بیٹھا ہے کہ اس سماج کا کیا بنے گا ، حکمران تو ایک امتحان ہیں ، یہاں تو دانشور ی بھی پورا مسئلہ فیثا غورث بن چکی ہے۔ آدھی عمر بیرون ملک گزار کر ، بہترین یونیورسٹیوں سے بہترین پیکج حاصل کر کے دارالحکومت کے مضافات میں قائم اپنے کسی فارم ہائوس میں بیٹھ کر اب اہل دانش غریبوں کے مسائل پر عالمانہ بحث فرماتے ہیں تو باقاعدہ گدگدا دیتے ہیں۔ میں نے جب سے یہ انٹرویو پڑھا ہے یہی سوچ رہا ہوں کیا آٹھ لوگوں کے لیے کھانا دو سو روپے میں تیار ہو سکتا ہے؟ کیا فاضل پروفیسر کے نزدیک ایک مزدور دو ٹانگوں والا جانور ہے جس نے میدے کی ایک روٹی کے اوپر سرسوں کے چارپتے رکھ کر کھا لینے ہیں ۔اگلے روز سڑک کنارے قائم ایک کھوکھے سے میں نے ادرک اور چار لیموں لیے تا کہ قہوہ بنا یا جائے اور ساتھ میں تھوڑا سا لہسن بھی لے لیا کہ چیسٹ انفیکشن کافی شدید ہو چکا تھا ۔اس کا بل مبلغ ایک سو ساٹھ روپے بنا ۔ میں یہی سوچتا رہ گیا کہ عزت مآب پروفیسر صاحب آٹھ بندوں کا کھانا دو سو روپے میں کیسے تیار فرما رہے ہیں؟  آدمی آسودہ حال ہو تو بے نیازی ادا ٹھہرتی ہے لیکن اے دل بر خوش قیامت ، ایسی بھی کیا بے نیازی صاحب ۔ یہ انسان کی فطرت میں ہے کہ خود دریا کنارے بیٹھا ہو تو اسے اس پیاسے کی تشنگی کا کوئی احساس نہیں ہوتا جسے ہر پہر پیاس بجھانے کے لیے کنواں کھودنا پڑے لیکن یہ بھی کیا بھولا پن کہ آدمی ہاتھ نچانے لگے: صاحب یہ پیاس کیا ہوتی ہے؟ پورے احترام کے ساتھ چند مزید سوالات پوچھے جانے چاہییں تھے ۔ پوچھا جاتا جناب محترم آپ نے آخری بار اشیائے خوردو نوش کی خریداری کب کی؟ پوچھاجاتا، جناب کیا آپ کو کچھ خبر بھی ہے ایک سال میں چیزوں کی قیمتیں کتنی بڑھیں اور کتنی مرتبہ پڑھیں؟ پوچھا جاتا، جناب آپ کو کچھ خبر ہے سب سے گھٹیا کوالٹی کا گھی اس وقت مارکیٹ میں کتنے کا مل رہا ہے؟ پوچھا جاتا ،سب سے گندے معیار کی سرخ مرچ کی قیمت کا آپ کو کچھ اندازہ ہے؟ پوچھا جانا چاہیے تھا سب سے غیر معیاری آٹے کے بھائو کی آپ کو خبر ہے؟ اور ایک کاغذ اور قلم سامنے رکھ کو سراپا سوال ہو جانا چاہیئے تھا عالی جاہ دو سو روپے میں آٹھ بندے کیسے کھانا کھا سکتے ہیں ذرا اس نسخہ کیمیا کا فارمولا یہاں لکھ دیجیے تا کہ سند رہے اور رہتی دنیا تک غریبوں کے کام آئے۔ غریب اگر گھاس بھی پکا کھائے گا تو گیس کا بل تو دے گا؟ مرچ کے دو چمچ اور تھوڑا سا گھی تو ڈالے گا ۔میں وہ مینیو جاننا چاہتا ہوں جس کی روشنی میں آٹھ مزدور دو سو روپے میں کھانا کھا سکتے ہیں۔ یہ خدمت خلق ہو گی اگر اس طلمساتی نسخے کی تفصیل سے قوم کو فیض یاب فرمایا جائے جس کے تحت آٹھ مزدور دو سو روپے میں کھانا تیار کیا کریں گے ۔  ہسپتالوں کی حالت زار کی بات ہوئی تو صاحب نے فرمایا؛’’میں نے یہ دیکھا ہے کہ لوگوں کے پاس پیسہ بہت ہے۔میرے ایک دوست یہاں کے نجی ہسپتال میں داخل رہے تو میں عیادت کے لیے گیا ۔اس ہسپتال میں ایک رات کا کرایہ اکیس ہزار روپے تھا۔ روزانہ کا خرچ ان کا خرچ ایک لاکھ روپے ہو رہا تھا۔جب کہ رش کا یہ عالم تھا کہ وہاں بیٹھنے کی جگہ نہیں مل رہی تھی‘‘۔ یعنی اگر آپ کے جاننے والے آسودہ حال ہیں تو کیا آپ اس سے یہ نتیجہ اخذ کر سکتے ہیں کہ ملک میں اب لوگوں کے پاس پیسہ بہت آ گیا ہے؟کیا آپ کبھی ایسے بیمار لوگوں سے بھی ملے جن کی ماہانہ آمدن بھی اکیس ہزار نہ ہو اور جنہوں نے زندگی بھر ایک لاکھ اکٹھا نہ دیکھا ہو۔دلیل کا یہ کون سا پیمانہ ہے آپ کے دوست اپنی صحت پر یومیہ ایک لاکھ خرچ کر سکتے ہیں تو اس سے آپ یہ نتیجہ اخذ کر لیں اب ملک میں لوگوں کے پاس پیسہ بہت آ گیا ہے۔  میری پریشانی صرف یہ نہیں کہ ہمارا دانشور عام آدمی کے مسائل سے یکسر بے خبر ہے۔پریشانی یہ بھی ہے ہمارے اہل دانش جب ایران توران کی خبر لاتے ہیں اور دنیا بھر کے معاملات پر ہماری رہنمائی فرما رہے ہوتے تو کیا اس وقت بھی ان کے تجزیوں میں دلائل کا معیار ایسا ہی ہوتا ہے؟

##############################
https://web.facebook.com/asif.mahmood.1671/posts/2672382096216895
چلیے اچھا ہوا۔ تحریک انصاف نے اپنے چیف وہپ ساجد طوری کا پیش کردہ تنخواہوں میں اضافے کا بل مسترد کر دیا۔ بل کے محرکین مین ن لیگ کے یعقوب خان ناصر بھی شامل تھے تاہم ن لیگ نے بھی اسے مسترد کر دیا۔  تحریک انصاف کے ساجد طوری کا دعوی دل چسپ ہے ۔انہوں نے کہا   104 اراکین میں سے 85 فیصد نے بل کی حمایت کی تھی۔اور اب کچھ لوگ نمبر گیم کی وجہ سے بل کی مخالفت کررہے۔ شور مچ گیا تو بل نا منظور ہو گیا ورنہ کارروائی ڈالی جا چکی تھی اور مسلم لیگ ن اور تحریک انصاف کی انجمن مفادات باہمی ایک پیج پر تھی۔ یہی شور اور شعور اجتماعی اس ملک کے عوام کی طاقت ہے۔

##############################
https://web.facebook.com/asif.mahmood.1671/posts/2667126776742427
مولانا ۔۔۔۔ریاست اور سیاست ترکش / آصف محمود  چونکہ مفتی محمود اکیڈمی کے ڈائرکٹر کا بطور ناشر یہ دعوی ہے ’’ مشافہات‘‘ مولانا کے محض انٹرویوز ہی نہیں بلکہ یہ ’’ جے یو آئی کی ملی تاریخ کا اثاثہ اور جمعیت علمائے اسلام کی قومی معاملات میں پالیسی کا مجموعہ بھی ہے جس کا مطالعہ سیاسیات کے طالب علموں کے لیے ناگزیر ہے‘‘ ، اس لیے ایک طالب علم کے طورپر آج یہ دیکھتے ہیں کہ ریاست اور سیاست کے بارے میں مولانا کیا فرماتے ہیں یا یوں کہیے کہ ریاست اور سیاست کے باب میں جمعیت علمائے اسلام کی قومی پالیسی کے خدوخال کیا ہیں؟  جلد اول میں صفحہ 91 سے ایک انٹرویو شروع ہوتا ہے جو ایک ہفت روزے کو دیا گیا ۔ ایک سوال اور اس کا جواب ذرا ملاحظہ فرمائیے۔  سوال: آپ نے ایک موقع پر کہا تھا کہ قیام پاکستان کے وقت قوم کو دھوکہ دیا گیا اور اب بھی دھوکہ دیا جا رہا ہے تو آپ کیا سمجھتے ہیں کہ قیام پاکستان کے وقت لیڈروں نے جان بوجھ کر دھوکہ دیا تھا یا حالات ایسے پیدا ہو گئے کہ قوم سے کیے گئے وعدے پورے نہ ہو سکے ؟  جواب : میں اس بحث میں نہیں پڑنا چاہتا ۔ یہ ایک تاریخی حقیقت ہے کہ ہمارے اکابر نے قیام پاکستان کی تجویز سے اختلاف کیا تھا ۔ لیکن جب پاکستان بن گیا تو بنے ہوئے پاکستان سے کبھی اختلااف نہیں کیا ۔  مولانا کوئی طفل مکتب نہیں ، ان کے چاہنے والوں کا دعوی ہے وہ دلیل اور منطق کی دنیا کے بادشاہ ہیں اور ایک ایک لفظ ناپ تول کر بولتے ہیں ۔ اب ذرا اس جواب پر غور کیجیے ۔ فرمایا میں اس بحث میں نہیں پڑنا چاہتا ۔ یعنی مجھے اس سے کوئی لینا دینا نہیں کہ حالات کیا تھے اور کیسے تھے میرا موقف یہ ہے کہ قیام پاکستان کے وقت قوم سے دھوکہ کیا گیا ۔ مولانا نے اپنے بیان کی تردید کرنا بھی گوارا نہیں فرمائی ۔ یعنی ان کے نززدیک جن لوگوں نے پاکستان بنایا وہ دھوکہ باز تھے اور انہوں نے پوری قوم کے ساتھ دھوکہ کیا ۔ ان کے اکابر اس دھوکہ کو سمجھ گئے تھے اس لیے انہوں نے مخالفت کی ۔ البتہ یہ ان کی مروت اور سخاوت ہے کہ بنے ہوئے پاکستان سے انہوں نے کبھی اختلاف نہیں فرمایا۔  جلد دوم صفحہ 154 پر ایک اخبار کو دیے گئے انٹرویو میں سوال پوچھا جاتا ہے کیا آپ پاکستان کو اسلامی ریاست نہیں مانتے؟ تو مولانا فرماتے ہیں : پاکستان اسلامی ریاست نہیں ہے۔  اگلا سوال ہوتا ہے : کیا پھر آپ اسے طاقت کے زور پر اسلامی بنانا چاہتے ہیں؟ اب ذرا جواب ملاحظہ فرمائیے: پتا نہیں آپ بحث کو کس طرف لے گئے ہیں ۔ میں بڑے محتاط اندازمیں بات کرنا چاہتا ہوں ۔ لیکن ایک بات واضح ہے کہ پاکستان میں اسلام نہیں ہے۔ پاکستان کے حکمران اسلام کے باغی ہیں ۔ وہ خروج کر چکے ہیں ۔  جلد اول میں صفحہ 302 پر ایک انٹرویو ہے وہ بھی خاصے کی چیز ہے۔ یہ انٹریو 1993میں لیا گیا ۔ سوال پوچھا گیا : آپ نے کچھ عرصے سے انقلاب کے لیے کلاشنکوف اٹھانے کی بات شروع کر دی ہے اس کی کیا وجہ ہے؟ جواب میں مولانا فرماتے ہیں ، میں نے صرف تنبیہہ کی ہے۔ اور ساتھ مثال کشمیر کی دے دی کہ جب ان کے ساتھ دھاندلی ہوئی تو انہوں نے بندوق اٹھا لی ۔ دلیل کی دنیا کے بادشاہ کی دلیل گویا 1993 سے یہ ہے کہ انہیں دھاندلی سے ہرایا جاتا ہے ورنہ وہ دو تہائی اکثریت سے حکومت قائم کر کے اسلامی نظام نافذ فرما چکے ہوتے ۔ کشمیر کی تحریک بھی ان کے نزدیک صرف انتخابی دھاندلی کا رد عمل ہے۔ مسئلہ کشمیر کی اتنی آسان شرح دلیل کی دنیا کا بادشاہ ہی دے سکتا ہے۔  آگے چلیے اور سوال و جواب پڑھتے جائیے۔  سوال: لیکن آپ مسلح انقلاب کا راستہ اختیار کریں گے تو کیا یہ قوتیں آپ کے راستے کی رکاوٹ نہیں بنیں گی؟  جواب : رکاوٹ تو اب بھی بن رہی ہیں۔  سوال: لیکن اس وقت تو سامنے آئیں گی۔ آپ ان کو راستے سے ہتائیں گے تو کیا یہ دہشت گردی نہیں ہو گی؟  جواب : پھر انقلاب ہو گا ۔ کھلی جنگ ہو گی۔ پھر ہم طاقت کی بنیاد پر لوگوں کو چیلنج کریں گے ۔ اگر افغانستان کے جہاد کو جہاد کہا جا سکتا ہے ، اگر کشمیر کی تحریک حریت کو جہاد قرار دیا جا سکتا ہے تو ہمارے ملک میں ہماری جدوجہد کو دہشت گردی کیسے کہا جا سکتا ہے؟  سوال ہوا : یعنی آپ اس جدوجہد کو جہاد قرار دیں گے؟  جواب : جی بالکل ۔ اس کے سوا کوئی راستہ نہیں ۔ میں اس نظام کو کفر کا نظام سمجھتا ہوں ۔ اس نظام کے چلانے والوں کو کفر کے نظام کا معاون سمجھتا ہوں ۔اس نظام سے چھٹکارے کے لیے ہمیں کچھ نہ کچھ فیصلہ کرنا ہو گا ۔ ہمیں اس طرف نہ چاہتے ہوئے بھی جانا پڑے گا ۔  یعنی پہلے مولانا مسلح جدو جہد کی بات اس لیے کر رہے تھے کہ انتخابات میں کچھ قوتیں ان کا راستہ روک لیتی ہیں اور یہاں فرما رہے ہیں کہ مسلح جدوجہد اس لیے ضروری ہے کیونکہ یہ نظام ہی کفر کا نظام ہے ۔ لیکن جلد اول میں صفحہ 156 پر ایک سوال کے جواب میں فرماتے ہیں : جمہوریت اور اسلام میں کوئی تضاد نہیں ۔ چنانچہ میرے جیسا نالائق طالب علم تین جلدوں کے مطالعے کے بعد بیٹھا سوچ رہا ہے مولانا کہنا کیا چاہتے ہیں؟ خوش ہوں تو سب جائز ہے ، ناراض ہوں سب کفر ہے؟  سوال یہ ہے اگر نظام کافرانہ ہے اور اس نظام کو چلانے والے کفر کے نظام کے معاون ہیں تو اس نظام کے تحت مراعات کے دریا نہانے والوں کی جدوجہد مومنانہ کیسے ہو گئی؟ آپ دلیل اور منطق کی قوت دیکھیے ، ایم پی اے بن کر ، ایم این اے بن کر ، سینیٹر بن کر ، صوبائی اور وفاقی وزارتیں لے کر ، کشمیر کمیٹی کی چیئر مینی وزراء کالونی کے بنگلے سمیت لے کر اور صوبے کی وزارت اعلی لے کر بھی صاحب کمال معصومیت سے فرما دیتے ہیں : یہ نظام بھی کافرانہ ہے اور اس کو چلانے والے بھی کافرانہ نظام کے معاون ہیں۔  اگر مان لیا جائے یہ نظام کافرانہ ہے ، پھر علمائے اسلام کی جمعیت اس نظام کا حصہ بن کر جملہ مراعات سمیٹتی ہے تو کیا وہ اس کافرانہ نظام کی معاونت فرما رہی ہوتی ہے؟ یہ نظام اگر کافرانہ ہے اور اسکو چلانے والے بھی اس کافرانہ نظام کے معاونین میں سے ہیں تو اس نظام کے تحت قائم اسمبلیوں میں براجمان ہونے والے، وہاں قائمہ کمیٹیوں کی چیئرمینی لینے والے ، وزارتیں لینے والے ، قائد حزب اختلاف کے منصب پر فائزہونے والے اور اسی کافرانہ نظام کے اندر تہتر کے آئین کے تناظر میں صدارتی انتخابات میں حصہ لینے والے خود کیا ہوئے؟ اسلام کی جمعیت کے علمائ؟ یا کافرانہ نظام کے معاونین؟  برادرم سلیم صافی نے سالوں پہلے کالم لکھا تھا : واہ مولانا ۔ آج میں بھی مولانا کی بصیرت کا قائل ہو گیا ۔ آج مجھے بھی کہنے دیجیے : واہ مولانا واہ ۔ سیاست ہو تو ایسی، جب جہاں اور جیسا چاہا اصول بنا لیا ۔ لیکن آپ سیاست کرتے ہی کب ہیں صاحب ، آپ تو میراثِ عجم بانٹتے ہیں۔

##############################
https://web.facebook.com/asif.mahmood.1671/posts/2664971610291277
ٹرمپ کا فلسطین فارمولا ۔۔۔۔ انٹرنیشنل لاء کیا کہتا ہے؟ ترکش / آصف محمود ڈونلڈ ٹرمپ نے امن فارمولا نہیں دیا ، اپنی قوت قاہرہ سے غلامی کی ایک نئی دستاویز لکھ کر حکم صادر فرمایا ہے کہ فلسطینیو ! تمہاری زرہ خون میں ڈوب چکی ہے ، تمہارے لیے یہ آخری موقع ہے ، اس کے بعد شاید ہم اس کا تکلف بھی نہ کر یں ۔ سوال یہ ہے کہ انٹرنیشنل لاء کی روشنی میں اس فارمولے کی کیا حیثیت ہے؟ ذرا منصوبے کی جزئیات پڑھیے ۔ فلسطین کی ایک ریاست ہو گی لیکن وہ ریاست اپنے پاس اسلحہ نہیں رکھ سکے گی ۔ اس کی کوئی فضائیہ نہیں ہو گی ۔ اسے بری فوج رکھنے کی اجازت نہیں ہو گی  ۔ پڑوس میں سمندر ہو گا لیکن وہ اسرائیل کا ہو گا ۔ اس لیے فلسطین کی کوئی نیوی نہیں ہو گی ۔ اسے صرف پولیس رکھنے کی اجازت ہو گی ۔ کیا ریاستیں ایسی ہوتی ہیں؟ یہ ریاست قائم کی جا رہی ہے یا غلاموں کی ایک ہائوسنگ کالونی بنائی جا رہی ہے؟ کیا اس طرح کی ریاست کا انٹر نیشنل لاء میں کوئی تصور موجود ہے ؟ انٹر نیشنل لاء ہر ریاست کو اپنے تحفظ کے لیے فوج رکھنے کی اجازت دیتا ہے ۔ ڈونلڈ ٹرمپ اس حق کو کیسے چھین سکتے ہیں ؟ مقصد بہت واضح ہے۔ اسرائیل کے اب تک کے غاصبانہ قبضے کو ، جسے اقوام متحدہ اور بین الاقوامی قانون نے تسلیم نہیں کیا ، امن معاہدے کے نام پر دوسرے فریق سے تسلیم کروا لیا جائے ، تاکہ معاملہ بین الاقوامی نہ رہے بلکہ دو طرفہ ہو جائے۔ اس دوران اسرائیل اپنی پوزیشن ان مقبوضہ جات میں مزید مضبوط کرے ، صف بندی کرے اور چند سالوں بعد پھر کسی شام اس کی فوجیں اس بکھری اور ایک دوسرے سے کٹی اور ٹکڑوں میںبٹی ریاست فلسطین میں گھس جائیں اور یوں یہ سارا قصہ ہی ختم ہو جائے ۔ریاست فلسطین کے پاس نہ فوج ہو گی نہ ٹینک اور میزائل ، وہ اس جارحیت کا کیسے مقابلہ کر پائے گی؟ یہ امن فارمولا نہیں ، یہ فلسطینیوں پر آخری اور فیصلہ کن وار کرنے کے روذ میپ کاابتدائی ڈھانچہ تیار کیا ہے۔  ٹرمپ کے اس فارمولے میں دوسری قباحت یہ ہے کہ یروشلم کو اسرائیلی ریاست کا دارالحکومت قرار دیا گیا ہے ۔ سوال یہ ہے جب بین الاقوامی قوانین کے تحت یروشلم اسرائیل کا شہر ہی نہیں تو سفارت خانہ وہاں کیسے منتقل ہو سکتا ہے؟  برطانیہ اور اقوام متحدہ کی سرپرستی میں جب اسرائیل کا قیام عمل میں لایا گیا تو یہ بات طے کر دی گئی کہ یروشلم شہر اسرائیل کا حصہ نہیں ہو گا ۔29نومبر 1947ء کو اقوام متحدہ کی جنرل اسمبلی نے قرارداد نمبر 181 کے تحت یہ قرار دیا کہ یروشلم کی حیثیت Corpus separatum کی ہو گی یعنی یہ شہر اب کسی ایک ریاست کا حصہ نہیں، یہ سب کے لیے محترم ہے اور یہ سب کا ہے ۔  جنرل اسمبلی نے اسی بات کا اعادہ 1948 کی قرارداد نمبر 194 میں کیا ۔ یہی اصول فلسطین پر اقوام متحدہ کے کمیشن UNCCP نے بھی 1949میں سوئٹزرلینڈ میں ہونے والی کانفرنس میں تسلیم کیا ۔ خود اسرائیل 1949ء میں مصر، اردن ، شام اور لبنان سے کیے گئے اپنے معاہدے Armistice Agreement میں یروشلم شہر کی اس حیثیت کو تسلیم کر چکا ہے ۔ 1967ء تک مشرقی یروشلم کا انتظام اردن کے پاس رہا اور 1967ء کی جنگ میں یہاں اسرائیل قابض ہو گیا لیکن سلامتی کونسل یہ فیصلہ دے چکی ہے کہ یروشلم کو مقبوضہ فلسطین کہا جائے گا ، اسے اسرائیل نہیں کہا جا سکتا ۔  سلامتی کونسل نے 22نومبر 1967ء کی قرارداد میں اسرائیل کے قبضے کو ناجائز کہا اور اسے مشرقی یروشلم سے نکل جانے کا حکم دیا ۔ اس قرارداد کی خود امریکہ نے ووٹ دے کر تائید کی ، نہ کوئی ملک ووٹنگ سے غیر حاضر رہا نہ کسی نے اس کے خلاف ووٹ دالا۔  اقوام متحدہ کی جنرل اسمبلی نے بھی 4جولائی 1967ء کو قرارداد نمبر 2253کے ذریعے یروشلم پر اسرائیلی قبضے کو ناجائز قرار دیا ۔ 99 ممالک نے اس کے حق میں ووٹ دیا اور کسی ایک نے بھی مخالفت نہیں کی ۔ 1980 ء میں یروشلم کو اپنا دارالحکومت بنانے کی اسرائیلی کوشش کے جواب میں سلامتی کونسل نے قرارداد نمبر476 اور 478 پاس کیں اور اسے انٹرنیشنل لاء کی خلاف ورزی قرار دیا۔ جنرل اسمبلی نے بھی اسے چوتھے جنیوا کنونشن کی خلاف ورزی قرار دیا۔ سلامتی کونسل نے 21 اکتوبر 1990ء کی قرارداد نمبر672میں ایک مرتبہ پھر واضح کیا کہ یروشلم اسرائیل کا نہیں فلسطین کا حصہ ہے۔ سوال یہ ہے امریکہ اور اسرائیل مل کر اقوام متحدہ کے طے شدہ اصولوں سے انحراف کیسے کر سکتے ہیں؟ ٹرمپ فارمولے کی تیسری بڑی خامی وادی اردن پر اسرائیلی قبضے کو تسلیم کرنا ہے ، یہاں 65 ہزار مسلمان اور 11 ہزار یہودی بستے ہیں ۔ سوال یہ ہے کہ اس قبضے کو جب اقوام متحدہ ناجائز قرار دے چکی ہے توامن فارمولے کے نام پر انہیں کیسے جائز قرار دیا جا سکتا ہے؟ سوال یہ بھی ہے کہ وہ کون سی منطق ہے کہ 65 ہزارکو نظر اندازکرتے ہوئے علاقہ 11ہزار کے حوالے کر دیا جائے؟  ٹرمپ فارمولے کا چوتھا بڑا نقص یہ ہے کہ اس میں فلسطین کے علاقوں میں زبردستی قبضہ کر کے قائم کی گئی اسرائیلی بستیوں کو قانونی تحفظ دیتے ہوئے اسرائیل میں شامل کرلیا گیا ہے۔ یہ انٹر نیشنل لاء کی صریح خلاف ورزی ہے۔ 2016میں سلامتی کونسل نے اپنی قرارداد نمبر 2334 میں ان بستیوں کو غیر قانونی اور ناجائز قرار دیا ہے۔ قرار داد میں کہا گیا کہ اسرائیل ایک قابض قوت ہے اور وہ چوتھے جنیوا کنونشن کے اصولوں کی خلاف ورزی کر رہا ہے ۔ یہی بات سلامتی کونسل کی قرارداد نمبر 446۔ 452،265،471اور 476 میں کہی گئی ہے۔ 2004ء میں انٹر نیشنل کورٹ آف جسٹس نے بھی اسے ناجائز قرار دیا ۔ اقوام متحدہ کی ہیومن رائٹس کونسل بھی اسے انٹر نیشنل لاء کی خلاف ورزی قرار دے چکی ہے۔ انٹر نیشنل کمیٹی آف ریڈکراس کی بھی یہی رائے ہے۔ سوال یہ ہے ڈونلڈ ٹرمپ اقوام متحدہ کی قراردادوں کو منسوخ فرمانے کا استحقاق کب سے حاصل کر چکے کہ وہ ان سے متصادم ایک فارمولا متعارف کراتے ہوئے ساتھ دھمکی بھی دے رہے ہیں کہ سلامتی کونسل کی قراردادیں گئیں بھاڑ میں ، فلسطینیو ! تمہارے لیے یہ آخری موقع ہے مسکرا کر غلامی کا طوق گلے میں ڈال لو ورنہ پھر ہم اور اسرائیل تم سے نبٹ لیں گے؟ یہ امن فارمولا نہیں ، یہ غلامی کا طوق ہے جس کا انتر نیشنل لاء کی روشنی میں کوئی اعتبار نہیں۔ ........

##############################
https://web.facebook.com/asif.mahmood.1671/posts/2663115380476900
اگر فلسطین کو مذہبی کی بجائے سیاسی معاملہ کہا جائے تو اس کا مطلب یہ ہے کہ اسرائیل کا قبضہ جائز ہو گیا؟ ہر گز نہیں. وہ ناجائز قابض ہے . اس نے اقوام متحدہ کے  قوانین اور ضابطوں کو پامال کیا ہے ، وہ جنگی جرائم کا مرتکب ہو رہا ہے. اس نے انسانی حقوق پامال کیے ہیں.  ہمارا معاملہ یہ ہے کہ ہم  چونکہ شہد سے لے کر بنکاری کے نظام  تک ہر چیز کو اسلامی بنانے پر قدرت رکھتے ہیں اس لیے ہم نے اسلامائزیشن آف فارن پالیسی بھی کر رکھی ہے. اب سوویت یونین کے خلاف مزاحمت ہو، سعودی عرب میں کوئی فوج بن رہی ہو یا کہیں کچھ ہو رہا ہو جب تک ہر معاملہ شرعی نہ بنا دیا جائے لطف نہیں آتا.

##############################
https://web.facebook.com/asif.mahmood.1671/posts/2663071630481275
جو دوست اس کتاب کی دوبارہ اشاعت کا کہہ رہے تھے انہیں خبر ہو کہ برادرم شاہد اعوان صاحب نے اس کتاب کو شائع کرنے کا ارادہ فرما لیا ہے.

##############################
https://web.facebook.com/asif.mahmood.1671/posts/2679869965468108
گاوں خدا نے بنائے، شہر انسانوں نے. بس یہی فرق ہے.

##############################
https://web.facebook.com/asif.mahmood.1671/posts/2677627209025717
جانے کیا بات ہے، کس چیز کی یاد آتی ہے آصف محمود سردیاں آتی ہیں تو گائوں یاد آتا ہے ۔ جاڑے کی شبِ ماہتاب میں خنکیِ فسوں پھونکنے لگتی ہے ۔ رات جلد گھر لوٹتا ہوں ، علی کو کہانی سنانا ہوتی ہے ۔ کہانی سنے گا تو سوئے گا اور وقت پر سوئے گا تو سکول جائے گا ورنہ وہی حکمت بھرے مشورے کہ بابا سکول کو اتنی فیس دینے کا کیا فائدہ ، اس کے کھلونے لے لیتے ہیں اور پڑھائی تو گھر بیٹھ کر بھی ہو ہی سکتی ہے ۔ ہماری کہانی میں نئے زمانے کا کوئی رنگ نہیں ہوتا۔ یہ تتلیوں ، جگنوئوں ، برفزاروں ، گلہریوں ، لومڑیوں اور جنگلوں کی کہانی ہے ۔ ایک دن اس نے پوچھ لیا : جگنو کیا ہوتا ہے؟ اور کتنی ہی شامیں ہم دونوں ندی اور جھیل کنارے جگنو تلاش کرتے رہے ۔ جس کے بچپن کی گرم دوپہریں تتلیوں کا تعاقب کرتے اور شامیں جگنوئوں کو مٹھی میں بند کرتے گزری ہوں اسے بیٹے کو دکھانے کے لیے اب ایک جگنو نہیں مل رہا تھا ۔ وقت ہی نہ رہا، وقت کی بات ہے۔ ایک پوری تہذیب دیکھتے ہی دیکھتے اجنبی ہو گئی ۔ جگنو اور تتلی تو ہم نے ڈھونڈ لیے اور جھیل کنارے درختوں پر گلہریاں بھی، لیکن کتنا کچھ ہے جس کا کہیں کوئی سراغ ہی نہیں ۔ مارگلہ کے جنگل میں تو پھر تہذیب رفتہ کے مظاہر موجود ہیں ، اگر چہ سہمے سہمے سے ہیں لیکن باقی شہروں کو تو جدت نے چاٹ کھایا ہے ۔ چند سالوں میں یہ کیا سے کیا ہو گیا ۔ ایک تہذیب کے کتنے ہی رنگ مدھم پڑ گئے۔ وقت کا دھارا صدیوں سے بہتا چلا جا رہا ہے اسے کون روک سکتا ہے لیکن وقت کے بہتے دھارے میں اتنی تندی حیران کیے دیتے ہے ۔کچھ سمجھ نہیں آتی اتنی تیزی سے یہ کیا سے کیا ہو گیا۔ تبدیلی کے کچھ رنگ بہت اچھے ہیں ۔آسائشات بھی آئی ہیں اور سہولیات بھی ۔ ان کی افادیت سے بھی انکار ممکن نہیں اور سچ تو یہ ہے ان کے بغیر اب گزارا بھی نہیں ۔ لیکن تہذیب رفتہ کی جھریوں میں اپنا بچپن جھانکتا ہے اور یادوں کی برسات میں بھیگنے کے بعد احساس ہوتا ہے قوس قزح میں کتنے ریگزار اترچکے۔  علی موبائل کے الارم پر جاگتاہے ، میری آنکھ گھر کے صحن میں کینو ، امرود اور سنبل پر چڑیوں کی چہچہاہٹ سے کھلتی تھی ۔ چڑیوں کی چہکتی چہچہاتی ٹولیوں کے شور سے آنکھ کا کھل جانا ، یہ وہ نعمت ہے جس کا آج کے بچے تصور نہیں کر سکتے ۔ مغرب کے بعد وہ گلیوں کا سنسان ہو جانا اور عشاء کی نماز کے ساتھ ہی گائوں میں وہ آدھی رات کا اتر آنا،آج جن کی راتیں جاگتی ہیں انہیں کیا معلوم وہ کیا طلسم تھا جو ہم نے اپنی آنکھوں سے دیکھا۔ گھڑیاں دیکھ کر رنج حیات کھینچنے والے کیا جانیں طلوع ہوتے سورج سے جھانکتی وارفتگی اور ڈوبتے سورج سے لپٹی وہ اداسی کیسی ہوتی تھی، انہیں کیا معلوم دھمی کا ککڑ کیسے بولتا تھا ، شکر دوپہر کا سناٹا کیا ہوتا تھا اور ڈیگر ویلاکس ٹھہرائو کا نام تھا ۔ گلوبل ولیج کے چوراہے کے بیچ میں بیٹھ کر ساری رات فیس بک پر ’’ ہاہاہا ‘‘ لکھ کر ہنسنے والوں کو کیا خبر سرد راتوں کی کہیڑ میں آگ کا الائو جلا کر ، اپنے ہی کسی کزن کا دیسی مرغ چرا کر ، اس بے خبر کو ساتھ بٹھا کر کھاتے ہوئے واقفان حال کے قہقہوں میں کتنی چاشنی ہوتی تھی۔ برائلر انڈے کھا نے والی اس نسل کو کیا معلوم جب مرغی کٹ کٹ کٹاک کرتی تھی تو بھاگ کر کسی کونے سے اس کا انڈہ تلاش کرنے میں کیا لطف چھپا ہوتا تھا۔ چار ہفتوں میں جس نسل کو ہاتھی جتنا برائلر تیار ملتا ہو اسے کیا خبر انڈوں پر بیٹھی مرغی کو جب تیسرا ہفتہ لگتا تھا تو ننھے چوزوں کو دیکھنے کی خواہش کتنی بے کراں ہو جاتی تھی اور انڈے توڑ کر نکلے ننھے چوزوں کو کٹ کٹ کرتی مرغی کے پیچھے بھاگتے دیکھنا اور دانہ ڈالنا من کو کیسے شانت کرتا تھا ۔ آج کی نسل کو کیا معلوم سرد راتوں میں گیدڑ کی آوازاور صبح دم گھر کے صحن میں مرغ کی ککڑوں کوں میں کیا حسن پنہاں ہوتا تھا۔ جس نسل کا چاند مفتی منیب اور مفتی پوپلزئی چڑھاتے ہوں اسے کیا خبر چھت پر کھڑے ہو کر اپنے اور عید کے چاند کو بیک وقت دیکھنا کتنا راحت افزا ء تجربہ ہوتا تھا ۔ بیری کو وٹے مار کر بیر کھانا ، جامن پر چڑھ کر ٹہنی ہلا ہلا کر جھولی بھر لینا اور کپڑوں کا ستیا ناس کر لینا ، ٹھیکیدار سے آنکھ بچا کے اپنے ہی باغ سے کینو چوری کر لینا ، بہتے پانی کی کھال پر کسی دھریک کے نیچے چارپائی ڈال کر پانی میں ٹانگیں رکھ کر تپتی دوپہرکوئی ناول پڑھتے گزار دینا ، سردیوں کی شام میں تنور کی روٹی پر مکھن میں ساگ ڈال کر کھانا ، ددھانے کا دودھ ، بوہلی ، چاٹی کی لسی، گنے کی رہو ، تازہ گڑ ، تہذیب رفتہ کے کیا روپ تھے ۔ تنور کی روٹی کا ذکر چلتا ہے تو زیاں کا احساس رگ میں اتر جاتا ہے۔ جس نے یہ سوغات چکھ رکھی ہے اسے معلوم ہو گا اسے تعارف اور تحسین کی حاجت نہیں۔ گیس کے جعلی تنوروں پر نان کی شکل میں پاپڑ کھانے والے کو البتہ سمجھایا ہی نہیں جا سکتا تنور کی روٹی کیا ہوتی ہے؟ ہم نے اپنے ہاتھوں کیا کچھ گنوا دیا ۔ ہمارے اپنے مقامی بیج تھے، تباہ کر دیے گئے، اب بیج باہر سے آتے ہیں اور فصلوں کے ذائقے روٹھ چکے ۔ گاجر جو کبھی سرخ ہوتی تھی اب زرد ہو گئی ہے۔ دیسی لہسن ڈھونڈے سے نہیں ملتا ۔ گندم کا خالص آٹا شہروں میں نایاب ہو چکا ۔ شہد اسلامی تو ہو چکا ، کیا عجب اگلے جاڑے میں اپنے اپنے فرقوں کی پیکنگ میں بھی دستیاب ہو لیکن جنہوں نے بیری اور دھریک سے شہد اتار کر چکھ رکھا ہے وہ جانتے ہیں شہد کیا ہوتا ہے اور شہد کے نام جو چیز وافر مقدار میں وطن عزیز میں پائی جاتی ہے وہ کم از کم شہد نہیں ہے ۔  کیلا اب میزائل کے سائز کا ہے مگر ذائقہ موجود نہیں ۔ چتری والا کیلا قصہ ماضی ہو چکا۔حیرت ہے اب کوئی تربوزہ سفید نہیں ہوتا ، جسے کاٹو وہ آگے سے نعرہ لگاتا ہے اب لال لال لہرائے گا ۔ لیکن ذائقہ نہیں ہے ۔ کھانے لگو تو وہ منہ چڑاتا ہے : اب ہوش ٹھکانے آئے گا۔ فراق گورکھ پوری نے کہا تھا : جانے کیا بات ہے ، کس چیز کی یاد آتی ہے  شام  کو  روز طبیعت  مری  گھبراتی  ہے

##############################
https://web.facebook.com/asif.mahmood.1671/posts/2676596789128759
غلام علی خان صاحب سے ایک روز میں نے پوچھا آپ مروجہ گائیکی کے کچھ قابل قبول جدید  رنگ اختیار کیوں نہیں کر لیتے. ہنستے ہنستے وہ چپ ہو گئے اور انکساری میں بھیگے مگر قطعی لہجے میں کہا : میں ہر آدمی کے لیے نہیں گاتا . جسے شعر و ادب کا اعلی ذوق نہ ہو اسے مجھے سننا ہی نہیں چاہیے. میرے مداح بھی خاص لوگ ہوتے ہیں، پھر مسکرا دیے، آپ جیسے. شاہد صدیقی صاحب کے کالموں کا مجموعہ چھپ چکا ہے لیکن خیال رہے وہ ہر قاری کے لیے نہیں لکھتے. جسے شعر و ادب کا ذوق نہ ہو، جو ناسٹیلجیا کی لہروں کے دوش پر آتی مٹی کی سوندھی خوشبو رگوں میں سمو نہ سکتا ہو، اسے انہیں پڑھنا ہی نہیں چاہیے. ان کے قاری بھی خاص لوگ ہوتے ہیں، ان کے مداحوں کی صف نعلین میں یہ طالب علم  بھی کھڑا ہے.

##############################
https://web.facebook.com/asif.mahmood.1671/posts/2676528902468881
زنگار آئی تھی تو اس کے مطالعہ نے لطف دیا تھا. امید ہے زنگار نامہ میں بھی وہی چاشنی ہو گی. کتاب پر تبصرہ کتاب کے مطالعے کے بعد کیا جائے گا. دیکھتے ہیں کتاب اسلام آباد کے بک سٹالز تک کب پہنچتی ہے. کتاب البتہ خرید کر پڑھی جائے گی کہ یہ کتاب کا پہلا حق ہوتا ہے اسے خرید کر پڑھا جائے.

##############################
https://web.facebook.com/asif.mahmood.1671/posts/2565320226923083
امت کے تصور میں کسی عربی کو عجمی پر اور کسی عجمی کو عربی پر کوئی برتری نہیں۔

##############################
https://web.facebook.com/asif.mahmood.1671/posts/2565318640256575
کشمیر اگر امت کا مسئلہ نہین ہے تو فلسطین بھی صرف عربوں کا مسئلہ ہے

##############################
https://web.facebook.com/asif.mahmood.1671/posts/2565304970257942
عرب لیگ عربوں کی مسلم لیگ اور او آئی سی عربوں کی ق لیگ اور پی ٹی آئی ہے۔ نیا فورم تو بنے گا۔  آج نہیں تو کل۔

##############################
https://web.facebook.com/asif.mahmood.1671/posts/2565287723593000
سوال یہ بھی ہے کہ کیا یہ درست نہیں کہ مطلوب و مقصودِ مومن صرف عرب لیگ اور عربوں کا مفاد تھا. او آئی سی بھی عرب مفادات کے تناظر میں اس وقت قائم ہوئی جب عرب لیگ کی افادیت کم پڑتی دکھائی دی.

##############################
https://web.facebook.com/asif.mahmood.1671/posts/2565286906926415
او آئی سی عرب دنیا کے ایک چیلنج سے نبٹنے کے لیے وجود میں آئی اور یہ عرب دنیا کی قیادت کا عنوان بن گئی۔ قیادت نے عملا دلچسپی صرف ان معاملات میں دکھائی جو عرب دنیا کے مسائل تھے اور عجمیوں کے مسائل سے اغماض برتا۔ فلسطین کے لیے تو القدس فنڈ قائم ہو گیا تھا اور القدس کمیٹی بن گئی تھی کشمیر کے لیے کچھ نہ بن سکا۔ چار اسسٹنٹ سیکرٹری جنرل میں سے ایک کی ذمہ داری صرف یروشلم کے معاملات کو دیکھنا تھا ، کشمیر کے لیے اسسٹنٹ سیکرٹری جنرل کا کلرک بھی بروئے کار نہ آ سکا۔یوم الاقصیٰ تو منایا جاتا رہا لیکن بابری مسجد پر رام مندر کی تعمیر کے خلاف ایک آواز بھی بلند نہ کی جا سکی، پی ایل او کو تو او آئی سی میں نمائندہ حیثیت مل جاتی ہے لیکن کشمیر یوں کے قا تل بھارت کے لیے او آئی سی چشم ما روشن دل ما شاد ہو جاتی ہے

##############################
https://web.facebook.com/asif.mahmood.1671/posts/2565283500260089
او آئی سی بھی عرب لیگ ہی کا ایک ذیلی ادارہ محسوس ہوتا ہے ۔ او آئی سی کا جنرل سیکرٹریٹ جدہ میں ہے، اسلامک کورٹ آف جسٹس کویت میں ہے ، اسلامک سالیڈیریٹی فنڈ کا صدر دفتر جدہ میں ہے ،اسلامک جورسپروڈنس اکیڈمی ،اسلامک سول ایوی ایشن، اسلامک اونر شپ ایسو سی ایشن اور اسلامک ڈیویلپمنٹ بنک کا صدر دفتر بھی جدہ میں ہے۔اسلامک براڈ کاسٹنگ صرف عربی میں کام کرتی ہے۔عجمی امت کہاں ہے؟

##############################
https://web.facebook.com/asif.mahmood.1671/posts/2565280700260369
اگر پاک بھارت تاریخ کے شید ترین تنازعے کے زمانے میں عرب ممالک مودی کو بلا سکتے ہین اسے سب سے بڑا سرکاری ایوارڈ دے سکتے ہیں اور پاکستان کے مفادات خطرے میں نہیں پڑتے تو کوالالمپور کانفرنس میں پاکستان کی شرکت سے برادران اسلام کے مفادات کیوں خطرے سے دوچار ہو جاتے ہیں؟

##############################
https://web.facebook.com/asif.mahmood.1671/posts/2565277800260659
اقوام متحد ہ کے ہوتے ہوئے او آئی سی بن سکتی ہے اور او سی آئی کے ہوتے ہوئے عرب لیگ بن سکتی ہے تو عجمی ممالک کیوں کوئی کانفرنس نہیں کر سکتے؟

##############################
https://web.facebook.com/asif.mahmood.1671/posts/2629707600484345
پروین شاکر نے کہا تھا : ہم سب ڈاکٹر فاسٹس ہیں . افتخار عارف کو پڑھتے پڑھتے آج خیال آیا کہ نہیں اصل میں ہم سب بارہویں کھلاڑی ہیں.

##############################
https://web.facebook.com/asif.mahmood.1671/posts/2617795421675563
سکون صرف قبر میں ہے. وزیراعظم نے ویژن  2020 کا اعلان فرما دیا.

##############################
https://web.facebook.com/asif.mahmood.1671/posts/2644978078957297
قبلہ ریاض علی خٹک صاحب نے بہت قیمتی تجویز دی ہے کہ جس وزیر اعظم کا تنخواہ پر گزارا نہ ہو رہا ہے اس سے مذاکرات کر کے دیکھ لینا چاہیے. کیا پتا وہ گولڈن ہینڈ شیک پر راضی ہو جائے.

##############################
https://web.facebook.com/asif.mahmood.1671/posts/2644832772305161
اقوال زریں کے مرشد عام نے فرمایا تنخواہ میں میرا اپنا گزارا نہیں ہوتا. سلطان عالی قدر  جب یہ تنخواہ بھی نہیں تھی تب گزارا کیسے ہوتا تھا؟ کاروبار آپ کا نہ تھا، بانوے کا ورلڈ کپ جیتے دہائیاں گزر گئیں، کرپٹ آپ نہ تھے. معرفت اور راز کی یہ بات تو بتا دیجیے شاید اس نسخہ حکمت پر عمل کر کے قبر سے پہلے ہی لوگوں کو سکون مل جائے.

##############################
https://web.facebook.com/asif.mahmood.1671/posts/2644101279044977
جناب صدر ڈبل روٹی کھاتے ہیں؟ ترکش / آصف محمود  عارف علوی تحریک انصاف میں وہ آخری آدمی تھے جن سے کچھ حسن ظن باقی تھا ۔ افسوس آخری تجزیے میں وہ بھی محض تحریک انصاف کے رہنما ہی نکلے ۔ کس بے اعتنائی سے وہ گویا ہوئے اور کس بے نیازی سے چل دیے ۔ قافلہ انقلاب کے بانکوں کی نگاہ ناز یوں تو روز ہی غزل سرا ہوتی ہے ، جناب صدر نے تو ایک ہی لمحے میں بے اعتنائی کا پورا دیوان لکھ کر ثابت کر دیا کہ ’’ بلبل بھی اک ہی بولتا ہوتا ہے گھر کے بیچ‘‘۔ طرز حکومت سے نہیں، ان کے لہجوں سے خوف آتا ہے ۔ کارکردگی کا اب کیسا سوال کہ امید مر چکی اور خوش فہمی کی گور غریباں کی مٹی ریگزار ہو گئی ۔ اقبال سکندر سے کوئی کب تک یہ امید رکھے کہ ان سونگ یارکر سے وکٹ اڑا دے؟ اب تو کوئی شکوہ بھی نہیں ہے کہ آزار کی آندھی تھمے اور رنج حیات کھینچنے والوں کو دم لینے کو ایک پل ملے تو کوئی شکوہ کرے۔ہاں ایک خیال ضرور دستک دیتا ہے ، اللہ کے بندو کچھ کر کے دکھانا تمہارے بس کی بات نہیں تو لہجوں میں ایک مصنوعی سی دردمندی ہی پیدا کر لو ۔ دیکھنے والے کو ڈھارس تو ہو کہ اہل اقتدار کو عوام کا کچھ احساس ہے ۔ ایک مصنوعی سی دردمندی ، چہرے پر اک جھوٹی سی سنجیدگی؟ ’’ الیس منکم رجل رشید‘‘ کا سوال پرانا ہوا، تازہ سوال یہ ہے اے قافلہ انقلاب کے خوش بختو ! تم میں کیا کوئی اداکار بھی نہیں۔ اور اداکاری بھی کتنی؟ ایک حرف تسلی ، اجلے اور چمکتے چہروں پر پریشانی اور دردمندی کا ایک جھوٹا سا غلاف ۔کیا یہ بھی کوئی کوہ کنی ہے جس کے تصور سے تمہارا زہرہ آب ہو جائے؟ ایک وزیر با تدبیر اپنے اقوال زریں کے سارے ردیف اور قافیے ملا کر غزل سرا ہوئے کہ آٹے کا کوئی بحران موجود ہی نہیں ، محفل ابھی اس اقوال زریں کی بازگشت سے گونج رہی تھی کہ خبر جاری ہوئی وزیر اعلی نے آٹے کے بحران سے نبٹنے کے لیے اجلاس بلا لیا۔حیرت سے آدمی سوچتا ہے بحران نہیں تھا تو اجلاس کیوں ہے اور بحران ہے تو اقوال زریں کا عتاب کیوں تھا ۔ وہی ملا نصیر الدین والی بات : یہ بلی ہے گوشت کہاں ہے ، یہ گوشت ہے تو بلی کہاں ہے۔ ایک دوسرے وزیر کی بھی سنیے ۔ قوم کے راستے میں گویا جنگل آن پڑے ہیں ۔ آٹے کا سوال ہوا تومسکرائے ۔ مسکرائے تو جلترنگ بج اٹھے ، چلتی ریل جیسے کسی برف زار میں رک جائے ، فرمایا نومبر دسمبر میں لوگ روٹی زیادہ کھاتے ہیں اس لیے آٹے کا بحران پیدا ہو گیا ۔ یہ بے نیازی بے سبب نہیں۔ دریا کنارے بیٹھے آدمی کو کیا معلوم پیاس کیا ہوتی ہے ۔ تشنگی کا عذاب وہی جان سکتا ہے جسے ہر پہر پیاس بجھانے کے لیے کنواں کھودنا پڑے۔خلق خدا مہنگائی کے عذاب سے بے حال ہو چکی ہے لیکن وزراء کرام کی شوخیاں نہیں تھم رہیں۔یہ ایسے چہک رہے ہیں جیسے منجھلے بیٹے کے ولیمے میں آئے ہوں۔عوام کی رگوں سے خوشیاں نکال کر جس اشرافیہ کی پرورش کی جاتی ہے اسے کیا خبر بھوک کیا ہوتی ہے اور آٹا مہنگا ہونا کسے کہتے ہیں۔ یہ تو سوچے سمجھے بغیر بولے چلے جاتے ہیں۔جیسے بچپن میں درسی کتاب میں ریل چلتی تھی۔ چھک چھک چھک چھک ، چھک چھک چھک چھک۔ ایک اور صاحب کے پی کے سے غزل سرا ہوئے : مطلع میں ارشاد کیا دو کی بجائے ایک روٹی کھائیے ، بیچ میں طبع آزمائی کی کہ اچھا آٹا کھانے سے کینسر پیدا ہوتا ہے۔خدا جانے یہ غزل کب مکمل ہو ، آثار مگر یہ ہیں کہ مطلع تک پہنچتے کہیں عالم شوق میں یہ لوگ چارے کے فضائل نہ بیان کرنے لگیں اور یوں لوگوں کو پہلی بار ، جی ہاں معلوم انسانی تاریخ میں پہلی بار انسانی صحت پر چارے کے مفید اثرات کا راز معلوم ہو جائے۔ یہ یقینا میڈیکل سائنس کی دنیا میں عظیم انقلاب ہو گا۔  ایک اور وزیر با تدبیر ہیں۔ کیمروں کے سامنے خون سے بھری بوتل ساتھ رکھ کر فوٹو شوٹ کرایا گیا اور تاثر دیا گیا کہ دیکھو اے اہل وطن ، ہم تمہارے غم میں اتنے پریشان ہیں کہ خون کا عطیہ دے دیا۔ درویشوں کے اس تصرف پر سوشل میڈیا پر اودھم مچا ہے لیکن اہل اقتدار ازرہ مروت بھی بد مزہ ہونے کو تیار نہیں۔سوال یہ نہیں اداکاری کیوں کی گئی، دکھ اس بات کا ہے کہ اداکاری بھی ڈھنگ سے نہیں کی جا سکی۔حسرتوں کا دریائے بے کراں پہلے کیا کم تھا کہ اب اس میں کمزور اداکاری اور ناقص ہدایت کاری کی یہ محرومی بھی شامل کر دی جائے؟  وزرائے کرام کی تر ک تازی کا کمال یہ ہے کہ دن بھر بیٹھ کر ردیف قافیے ملاتے ہیں اور پھر ٹاک شوز اور ٹویٹ کے ذریعے اس فن کا ابلاغ فرما کر داد طلب ہوتے ہیں۔ ریختے کا استاد میر ہے نہ غالب ، یہ دستار تو قافلہ انقلاب کے وزیر با تدبیر کے سر پر ہی جچتی ہے۔غالب کی متاع ہی کیا ہے؟ ایک دیوان؟ یہاں تو ہر شام فاضل وزراء دیوان لکھ مارتے ہیں۔شام ڈھلے ان کے ارشادات دیکھیے ، ان کا طرز گفتگو دیکھیے ، ان کے الفاظ کے چنائو پر غور کیجیے ، ان کی فکری استعداد پر نظر ڈالیے اور پھر کسی گوشے میں بیٹھ کر سر پیٹ لیجیے ۔ زوال کا آسیب تو بستی پر اترا ہوا تھا لیکن زوال کو یہ کمال پہلے کبھی نہ تھا۔کوئی دکھ سا دکھ ہے؟ آٹے کے بحران سے پریشان حال اہل وطن کے لیے تازہ خبر یہ ہے کہ گھریلو استعمال کی گیس214 فیصد تک مہنگی کرنے کا فیصلہ کر لیا گیا ہے اورسمری تیار ہو چکی ہے ۔ گھریلو صارفین کے لیے میٹر کے کرائے میں 300 فیصد اضافہ تجویز کر دیا ہے ۔ برہان تازہ یہ ہے کہ سکون اب قبرہی میں ملے گا۔ عارف علوی کس ادا سے گویا ہوئے؟شگوفوں کی بستی میں کوئی پھول گویا نئی کونپل نکالے دعوت نظارہ دے رہا ہو۔ان میں تو پہلے یہ بے ادائیاں نہ تھیں ۔ اقتدار کا مگر کمال یہی ہے یہ آدمی کو بدلتا نہیں بے نقاب کر دیتا ہے۔جناب عارف علوی کو کیا معلوم آٹے کی قیمت کیا ہے۔ایوان صدرمیں جلوہ افروز ہو کر بھی آدمی آٹے دال کے بھائو میں الجھا رہے تو تبدیلی کیسے آئے گی؟ویسے بھی عارف علوی روٹی نہیں کھاتے ،وہ ڈبل روٹی کھاتے ہیں۔عمر کے اس حصے میں گندم کی روٹی دانتوں کے لیے نقصان دہ ہوتی ہے۔ ..

##############################
https://web.facebook.com/asif.mahmood.1671/posts/2642704132518025
جان لیجیے  سرمایہ دار جب کسی کے اے ٹی ایم بنتے ہیں تو یہ فی سبیل اللہ بندوبست نہیں ہوتا.

##############################
https://web.facebook.com/asif.mahmood.1671/posts/2642676199187485
“جمہوریت بہترین انتقام ہے... کہا بے نظیر بھٹو نے تھا، پورا عمران خان نے کر دیا. یہ ہوتا ہے لیڈر. یہ ہوتا ہے ویژن”

##############################
https://web.facebook.com/asif.mahmood.1671/posts/2640625092725929
جی چاہ رہا ہے لالے کو عیسی خیل فون کروں اور پوچھوں بن گیا آپ کا نیا پاکستان؟ آ عندلیب مل کے کریں آہ و زاریاں

##############################
https://web.facebook.com/asif.mahmood.1671/posts/2637742873014151
تعزیر کا کوڑا عثمان بزدار کی پشت پر کیوں؟ ترکش / آصف محمود  پنجاب ڈیلیور نہیں کرر ہا اور پنجاب کی وجہ سے تحریک انصاف پر دبائو بڑھ رہا ہے ، فواد چودھری صاحب سے منسوب ارشاد تازہ نظر سے گزرا تو میر یاد آگئے: کوئی دم کل آئے تھے مجلس میں میر  بہت ا س  غزل  پر       رلایا      ہمیں ضبطِ گریہ کی کسی محفل میں خود احتسابی کا لمحہ مبارک سہی  ، سوال مگر یہ ہے خود وفاق کے رخ روشن پر کارکردگی کے کتنے ہیرے موتی لعل جڑے ہیں؟ پنجاب میں وسیم اکرم پلس کی کارکردگی تو قابل اطمینان نہیں لیکن وفاق میں کپتان کی کارکردگی کون سی چشمِ غزالاں بنی ہوئی ہے؟دونوں کے طرز حکومت میں اس کے سوا آخر کیا فرق ہے کہ وفاقی وزیر کو اس بات کی آزادی ہے وہ وسیم اکرم پلس کے خلاف پوری فرد جرم مرتب کر دے لیکن پنجاب کی پوری کابینہ اس گستاخی کا سوچ بھی نہیں سکتی کہ دل ہی دل میں جناب وزیر اعظم کی کارکردگی پر سوال اٹھا لے؟ حکومت پنجاب کی کارکردگی پر سوال اٹھ رہے ہیں تو وفاق کی کارکردگی پر کون سے مشاعرے ہو رہے ہیں؟چپ چاپ سے، سادہ سے ہمارے وزیر اعلیٰ کے درجنوں ترجمانوں میں سے کوئی ہے جو کہہ سکے:’’ د یکھ اے غنچے ، یہاں خندہ زنی خوب نہیں ‘‘؟ خود احتسابی اور اصلاح احوال کی خواہش اگر بیدار ہو رہی ہے تو اس کا مخاطب جزو کو کیوں بنایا جا رہا ہے ، عقل کا تقاضا ہے کہ اس کا مخاطب کُل ہونا چاہیے ۔ پنجاب کی وزارت اعلیٰ بھی جناب وزیر اعظم کی نگاہ انتخاب کا اعجاز ہے ورنہ میرٹ مرحوم پر جناب عثمان بزدار کو وزارت اعلیٰ کا طعنہ دینے کی ہمت کس میں تھی؟مے خانے میں یہ کفر چشمِ ساقی ہی نے توپھیلایا ہے، رند تو اتنے باذوق نہ تھے ۔ بے تابی دل کے جتنے دیوان چاہے عثمان بزدارکی کمزور کارکردگی کے نام کر دیجیے لیکن ایسی بھی کیا بے بسی کہ مرکز کے نام ملک الشعراء ایک مصرعہ بھی نہ کہہ پائیں؟بتائیے تو سہی ، کارکردگی اور اہلیت کے باب میں وفاق کو پنجاب پر اور وفاقی وزراء کو صوبائی وزراء پر کتنے درجے کی ٖفضیلت حاصل ہے ۔  اگر خود احتسابی کی مشق ہے تو ادھوری اور ناقص ۔ لیکن کیا یہ خود احتسابی ہی ہے، اس کا جواب اثبات میں دینا مشکل ہے۔ کیا خبر یہ پنجاب میں اقتدار کی داخلی کشمکش کا اعجاز ہو اور یاروں نے اپنے دھڑے کے وسیع تر مفاد میں عثمان بزدار کے خلاف ایک اور فرد جرم عائد کر دی گئی ہو۔اس صورت میں یہ سوچنا وزیر اعظم صاحب کا کام ہے کہ پنجاب میں مسلسل ایک صف بندی کیوں ہے اور اس کے پیچھے کون کون سی شخصیات ہیں ۔ ازراہ مروت وہ چاہیں تو اس نکتے پر بھی غور فرمایا جا سکتا ہے کہ عثمان بزدار پر ان کا مسلسل اصرار ان کی جماعت کو مطمئن کیوں کر پا رہا ؟  تاہم اگر یہ خود احتسابی ہی ہے اور اس کی شان نزول داخلی کشمکش نہیں بلکہ خیر خواہی ہے تو اس ابر رحمت کا رخ وفاق کی سوکھی زمین کی طرف کیوں نہیں ہو رہا۔معیشت کی جس پرشکوہ عمارت کے ملبے تلے خلق خدا سسک رہی ہے اس کا سنگ بنیاد وفاقی وزیر قبلہ اسد عمر نے رکھا تھا جن کی معاشی بصیرت کے فضائل ہمیں عشرہ بھر سنائے جاتے رہے۔مہنگائی کے جس سونامی نے ہنستے بستے شہروں کا رخ کر لیا ہے اس کی شان نزول اسد عمر ہی کے تعویز ِ طلسم میں درج تھی کہ اے اہل وطن ہم نے آئی ایم ایف سے قرض نہیں لینا اس لیے اس مہنگائی کو جی جان سے قبول کر لیجیے۔ نونہالان انقلاب نے یہ سنا تو بغلیں بجانے لگے کہ مہنگائی تو اچھی ہوتی ہے۔آج آئی ایم ایف بھی ہے ، قرض بھی ہے ، کشکول بھی ہے اور مہنگائی کا عذاب بھی۔سوال اٹھا توارشاد ہوا: انہوں نے مہنگائی کو مصنوعی طریقے سے روکا ہوا تھا ، ہم اسے قدرتی شکل میں لا رہے ہیں۔اب عالم یہ ہے کہ لوگ کرپشن سے بڑا عذاب مہنگائی کو قرار دے رہے ہیں۔’’ نہیں کم حشر سے اودھم ہمارا‘‘۔  جب زوال آتا ہے ، سونامی کی شکل میں آتا ہے۔ پھر سبھی اس کی لپیٹ میں آتے ہیں۔ اس میں پھر کمال کا کوئی جزیرہ آباد نہیں کیا جا سکتا۔جن پالیسیوں نے ملک کو یہاں تک لا پہنچایا ان میں پنجاب ، اس کے وزیر اعلیٰ یا اس کی کابینہ کا کیا کردار؟ علم و فن کے یہ جھرنے تو وفاق سے پھوٹ رہے ہیں۔ بے ضرر سے ہمارے بزدار صاحب کو تو سینگوں پر لیا جا رہا ہے لیکن مرکز میں کیا ہو رہا ہے؟ لوگوں کی حسرتیں لہو رو رہی ہیں اور ایوانوں میں مبارک سلامت کا شور ہے کہ تھمنے میں نہیں آ رہا۔ ــ’’ہے بجائے شورِ ماتم ، غل مبارکباد کا‘‘۔واہ صاحب واہ، پہلی مرتبہ صاحب پہلی مرتبہ۔  پنجاب میں تبدیلی کا آفتاب ہو یا وفاق میں تبدیلی کا ماہتاب ، دونوں کی چمک نظروں کو خیرہ کیے دی رہی ہے۔دونوں کی ترک تازی کا میدان سوشل میڈیا ہے۔زمین پر کیا ہو رہا ہے اس سے دونوں ہی بے نیاز ہیں۔بھولے بھالے سے وزیر اعلیٰ کے درجنوں ترجمان ہیں، جو بے چارے پریشان حال دہائی دیتے پھرتے تھے ۔لیکن نامہ اعمال میں ہے کیا جس کی وہ ترجمانی کریں؟ دعوی مگر یہ ہے کہ عثمان بزدار صاحب شیر شاہ سوری ثانی ہیں۔ بد خواہوں کے رخسار پر دھول پڑے ،اب ہے کوئی پٹواری جو اس کا انکار کرے؟  وفاق کا مخاطب بھی خلق خدا نہیں ، سوشل میڈیا ہے۔ مہنگائی کے روگ سے ، بجلی کے بلوں سے ، مہنگی ادویات سے لوگ لہو رو رہے ہیں اور بارگاہ وفاق سے اعلان ہوتا ہے کہ سوشل میڈیا پر حکومت کی کار کردگی زیادہ سے زیادہ اجاگر کی جائے۔سوال وہی ہے : کون سی کارکردگی ؟ کیسے کارکردگی؟ کاہے کی کارکردگی؟یہ جو کچھ ہو رہا ہے کیا اسے کارکردگی کہا جائے گا؟ بس اقوال زریں ہیں، بے روح سے ، بے معنی ہے ۔اول اول دکھ ہوتا تھا ، حیرت یہ ہے اب حیرت بھی نہیں ہوتی۔اس حکومت کی کارکردگی کے حوالے سے کبھی لوگوں میں امید باقی تھی ، اب تو حسرت بھی نہیں رہی۔ کبھی لوگ سوال کرتے تھے عمران خان قطر سے واپس کب لوٹیں گے ، اب ان کی قطر سے واپسی غیر اہم ہو چکی ہے ۔ زیادہ اہم سوال اب یہ ہے کہ ارطغرل بے قونیہ سے واپس کب آ رہے ہیں. .....

##############################
https://web.facebook.com/asif.mahmood.1671/posts/2565274156927690
او آئی سی کی حرمت کی آڑ میں اگر کوالالمپور کانفرنس کو ناکام کرنے کی کوشش کی جاتی ہے تو ترکی ملائیشیا ایران کے بغیر او آئی سی کی حیثیت کیا رہ جائے گی؟

##############################
https://web.facebook.com/asif.mahmood.1671/posts/2565273336927772
سوال یہ بھی ہے کہ کیا یہ درست نہیں کہ مطلوب و مقصودِ مومن صرف عرب لیگ اور عربوں کا مفاد تھا. او آئی سی بھی عرب مفادات کے تناظر میں اس وقت قائم ہوئی جب عرب لیگ کی افادیت کم پڑتی دکھائی دی.

##############################
https://web.facebook.com/asif.mahmood.1671/posts/2565272720261167
سوال یہ بھی ہے کہ اگر امت مسلمہ اتنی ہی عزیز ہے تو عرب لیگ کا بجٹ او آئ سی سے زیادہ کیوں؟

##############################
https://web.facebook.com/asif.mahmood.1671/posts/2565272340261205
سوال وہی ہے او آئی سی کے ہوتے ہوئے عرب لیگ ہو سکتی ہے تو عجم لیگ یعنی کوالالمپور کانفرنس کیوں نہیں ہو سکتی؟

##############################
https://web.facebook.com/asif.mahmood.1671/posts/2564834110305028
پرویز مشرف کے بارے میں خصوصی عدالت کے فیصلے کی خبر ملی تو منیر نیازی یاد آگئے : ہن جے ملے تے روک کے پچھاں ویکھیا ای اپنا حال ! کتھے گئی اوہ رنگت تیری سپاں ورگی چال گلاں کردیاں گُنڈیاں اکھاں وا نال اُڈ دے وال کِتھے گیا اوہ ٹھاٹھاں مار دے لُہو دا اَنھاں زور ساہواں ورگی گرم جوانی لے گئے کیہڑے چور

##############################
https://web.facebook.com/asif.mahmood.1671/posts/2564410267014079
او آئی سی ، عرب لیگ اور عجم لیگ ترکش/ آصف محمود او آئی سی کی موجودگی میں اگر عرب لیگ کام کر سکتی ہے تو عجم لیگ کیوں نہیں بن سکتی ؟ یہ سوال میں کسی امر واقع یا کوالالمپور کانفرنس کی بنیاد پر نہیں اٹھا رہا ، اسے اسلامی فقہ کے ’’ اہل الرائے‘‘ کی علمی روایت کی اتباع کی ایک کوشش سمجھا جائے ۔  ممالک جب الائنس بناتے ہیں تو اس کے مختلف عوامل ہوتے ہیں ۔ مذ ہب ان میں سے ایک عامل ضرور ہے لیکن وہ واحد عامل نہیں ۔ علاقائی مفادات ، تزویراتی مفادات اور معاشی ترجیحات بھی صف بندی میں بنیادی کردار ادا کرتے ہیں ۔ اقوام عالم مل جاتی ہیں تو اقوام متحدہ بن جاتی ہے۔ مسلم دنیا ملتی ہے تو او آئی سی وجود میں آ جاتی ہے، یورپ کے ممالک علاقائی بنیادوں پر ایک الائنس بناتے ہیں تو یورپی یونین قائم ہو جاتی ہے اور سائوتھ ایسٹ ایشیا کے ممالک اکٹھے ہوتے ہیں تو آسیان وجود میں آ جاتی ہے ۔ جنوبی ایشیاء کے ممالک اکٹھے ہوں تو سارک بن جاتی ہے ۔ عسکری مفادات کا تقاضاہوتا ہے تو نیٹو بن جاتی ہے ۔ معاشی مفادات تقاضا کرتے ہیں تو پٹرولیم بیچنے والے ممالک اوپیک بنا لیتے ہیں اور چین کی سرپرستی میں شنگھائی تعان تنظیم قائم کر لی جاتی ہے۔  ان بہت ساری تنظیموں کی ساخت کو دیکھیں تو معلوم ہوتا ہے ہر ملک بیک وقت متعدد تنظیموں اور کونسلوں کا رکن ہوتا ہے اور اسے ایک معمول کی کارروائی سمجھا جاتا ہے۔ اقوام متحدہ نے کبھی اعتراض نہیں کیا کہ جب انسانیت کی بنیاد پر ساری دنیا کا ادارہ اقوام متحدہ کی شکل میں موجود ہے تو اب مذہب کی بنیاد پر او آئی سی کیوں قائم کی گئی ہے۔ گویا دنیا میں مذہب کی بنیاد پر اگر کچھ ممالک ایک تنظیم بناتے ہیں تو اسے مثبت انداز سے لیا جاتا ہے اور اسے دشمن نہیں سمجھا جاتا ۔ چنانچہ ہم دیکھتے ہیں کہ جب جنرل اسمبلی کا اجلاس ہوتا ہے تو وہیں موقع کا فائدہ اٹھاتے ہوئے او آئی سی کے وزرائے خارجہ کا ایک اجلاس بھی منعقد کر لیا جاتا ہے۔اس پر کبھی اعتراض نہیں اٹھا کہ اقوام عالم کے اکٹھ کے موقع پر یہ مسلمان الگ سے جمع کیوں ہو گئے۔  یہی معاملہ مسلم دنیا کا ہے۔ جب او آئی سی بنی تو کسی ایک مسلم ملک نے بھی یہ مطالبہ نہیں کیا کہ اب چونکہ مسلمانوں کا ایک متفقہ فورم وجود میں آ گیا ہے اس لیے عرب لیگ کو ختم کر کے او آئی سی میں ضم کر دیا جائے۔ سب کو معلوم تھا کہ او آئی سی کا تعلق عقیدے سے ہے اور عرب لیگ کا تعلق جغرافیے سے ہے۔ جہاں مسلم دنیا کے مسائل کے حل کے لیے او آئی سی بروئے کار آئے گی وہیں عربوں کے علاقائی مسائل بھی ایک حقیقت ہیں اور علاقائی سطح پر تعاون اور ترقی کے لیے عرب لیگ کا قائم رہنا ایک منطقی چیز ہے۔  سمجھنے کی بات یہ ہے جس طرح او آئی سی کے اندر عرب لیگ کی اپنی افادیت ہے اسی طرح او آئی سی کے اندر موجود اسلامی ممالک علاقائی نسبت سے یا معاشی اور تزویراتی امکانات کے پیش نظر ایک الگ فورم بھی بنا سکتے ہیں ۔ آپ اسے عجم لیگ کہہ لیں ، کوالالمپور کانفرنس کہہ لیں یا کوئی اور نام دے لیں لیکن بنیادی بات یہ ہے کہ ایک نیشن سٹیٹ کے بہت سارے تقاضے ہوتے ہیں اور ان تقاضوں کے پیش نظر وہ اپنی صف بندی کرتی ہے۔ ایک نیشن سٹیٹ کا ایک تنظیم کا رکن ہوتے ہوئے کسی دوسری تنظیم کا حصہ بن جانا پہلے سے موجود تنظیم سے دشمنی نہیں سمجھا جاتا ، اسے اس نیشن سٹیٹ کی ضرورت سمجھا جاتا ہے۔اگر نئی صف بندی کو پہلے سے موجود صف بندی کے لیے چیلنج ہی سمجھا جاتا تو اقوام متحدہ او آئی سی پر اعتراض کرتی اور او آئی سی کو عرب لیگ پر اعتراض ہوتا۔  مسلم دنیا کو او آئی سی کے ہوتے ہوئے نئی صف بندی کی کیا ضرورت ہے؟ اس سوال پر سنجیدگی سے غور کرنے کی ضرورت ہے۔ او آئی سی کی افادیت سے انکار نہیں ، یہ ایک خیر کی قوت ہے اور اسے قائم اور متحرک رہنا چاہیے لیکن اس کا مطلب یہ نہیں کہ مسلمان ممالک اب کسی اور فورم پر اکٹھے ہی نہ ہوں ۔ یہ ایک حقیقت ہے کہ عرب لیگ کی طرح او آئی سی بھی بنیادی طور پر عرب دنیا کے مسائل کے تناظر میں قائم ہوئی۔ 1945 ء میں جب عرب لیگ قائم ہوئی تو سر پر منڈلاتے خطرات سے عربوں کو بچانا اور ان کی سلامتی کو یقینی بنانا اس کا مقصد تھا۔ او آئی سی کا مقصد بھی کچھ ایسا ہی تھا۔ یہ مسجد اقصی کی حرمت کے پیش نظر قائم کی گئی۔ جب عرب لیگ نے دیکھا کہ معاملات سے نبٹنا اس کے بس کی بات نہیں تو امہ کا ایک فورم وجود میں آیا۔ فلسطین بلاشبہ امہ کا مسئلہ ہے لیکن بنیادی طور پر یہ عربوں کا مسئلہ ہے جیسے کشمیر بھلے امت کا مسئلہ ہو لیکن بنیادی طور پر یہ ہمارا مسئلہ ہے۔  او آئی سی عرب دنیا کے ایک چیلنج سے نبٹنے کے لیے وجود میں آئی اور یہ عرب دنیا کی قیادت کا عنوان بن گئی۔  قیادت نے عملا دلچسپی صرف ان معاملات میں دکھائی جو عرب دنیا کے مسائل تھے اور عجمیوں کے مسائل سے اغماض برتا۔ فلسطین کے لیے تو القدس فنڈ قائم ہو گیا تھا اور القدس کمیٹی بن گئی تھی کشمیر کے لیے کچھ نہ بن سکا۔ چار اسسٹنٹ سیکرٹری جنرل میں سے ایک کی ذمہ داری صرف یروشلم کے معاملات کو دیکھنا تھا ، کشمیر کے لیے اسسٹنٹ سیکرٹری جنرل کا کلرک بھی بروئے کار نہ آ سکا۔یوم الاقصیٰ تو منایا جاتا رہا لیکن بابری مسجد پر رام مندر کی تعمیر کے خلاف ایک آواز بھی بلند نہ کی جا سکی، پی ایل او کو تو او آئی سی میں نمائندہ حیثیت مل جاتی ہے لیکن کشمیر یوں کے قا تل بھارت کے لیے او آئی سی چشم ما روشن دل ما شاد ہو جاتی ہے ۔ ابھی کشمیر کا اتنا بڑا چیلنج سامنے آیا، جب وادی میں کرفیو کا قہر اترا ہے عرب دنیا مودی کی آرتی اتار رہی ہے اور بھارت میں اربوں ڈالر کی سرمایہ کاری کر رہی ہے۔امت مسلمہ میں سے صرف دو عجمی مسلمان ہمارے ساتھ کھڑے ہیں : ایک ترکی اور دوسرا ملائیشیا ۔ جی ہاں وہی ملائیشیا جس کے شہر کوالالمپور میں کانفرنس ہونے جا رہی ہے۔  یہ حقیقت تو ہے ہی کہ عرب لیگ کا بجٹ او آئی سی سے زیادہ ہے یہ بھی ایک حقیقت ہے کہ او آئی سی بھی عرب لیگ ہی کا ایک ذیلی ادارہ محسوس ہوتا ہے ۔ او آئی سی کا جنرل سیکرٹریٹ جدہ میں ہے، اسلامک کورٹ آف جسٹس کویت میں ہے ، اسلامک سالیڈیریٹی فنڈ کا صدر دفتر جدہ میں ہے ،اسلامک جورسپروڈنس اکیڈمی ،اسلامک سول ایوی ایشن، اسلامک اونر شپ ایسو سی ایشن اور اسلامک ڈیویلپمنٹ بنک کا صدر دفتر بھی جدہ میں ہے۔اسلامک براڈ کاسٹنگ صرف عربی میں کام کرتی ہے۔عجمی امت کہاں ہے؟ کیا او آئی سی پر عجمیوں کا کوئی حق نہیں ۔ ہم عجمی بھی آخر اسی امت کا حصہ ہیں اور آقا ﷺ نے فرمایا تھا کسی عربی کو عجمی پر اور عجمی کو عربی پر کوئی برتری نہیں۔  او آئی سی بھی سلامت رہے اور عرب لیگ بھی لیکن ایک عدد عجم لیگ بھی بن جائے تو کیا مضائقہ؟ 

##############################
https://www.facebook.com/asif.mahmood.1671/posts/2691112324343872
سر عام پھانسی کی قرارداد ۔۔۔  چند اہم سوالات آصف محمود قومی اسمبلی میں سر عام پھانسی کی قرارداد منظور ہوئی تو منیر نیازی یاد آ گئے : ہے منیر ،  حیرتِ مستقل میں کھڑا ہوں ایسے مقام پر برادر مکرم علی محمد خان تو ساون کا بادل ہیں، کب کہاں کتنا برس پڑیں کچھ خبر نہیں لیکن یہ قومی اسمبلی کو کیا ہوا؟قرارداد کے متن سے اتفاق یا اختلاف ثانوی چیز ہے،  بنیادی بات یہ ہے کہ یہ قرارداد بذات خود ایک حیرت کدہ ہے جو بتا رہا ہے امور ریاست میں سنجیدگی کا ہاتھ کتنا تنگ ہے۔  ا س مشق نے چند اہم سوالات کو جنم دیا ہے۔ہم ان پر غور کر سکیں تو معلوم ہو انتشارِ فکر میں لپٹا یہ بحران کتنا سنگین ہے۔

##############################
https://www.facebook.com/asif.mahmood.1671/posts/2689014701220301
حکومت کا معاشی ویژن کیا ہے؟ ترکش / آصف محمود کیا ان ڈائرکٹ ٹیکسوں کے سونامی سے معیشت بہتر کی جا سکتی ہے؟ کیا افراط زر کے آزار سے معیشت کو قدموں پر کھڑا کیا جا سکے گا اور کیا ڈاکومنٹیشن آف اکانومی کے نام پر پھیلائے گئے خوف کے اس ماحول میں کوئی سرمایہ کار یہاں سرمایہ کاری کو تیار ہو گا ؟  قوالوں اور ہمنواؤں کے وجد کے سوز و وارفتگی کا انکار نہیں ، وہ واقعی سماں باندھے ہوئے ہیں ، اشیاء خوردو نوش سستی ہو چکیں ، بستی میں دودھ اور شہد کی نہروں میں طغیانی ہے ، شیر اور بکری ایک گھاٹ سے پانی پی رہے ہیں ، اسباب کے چشموں کا یہ پانی اتنا میٹھا ہے کہ شیر اور بکری دونوں کا پانی پیتے ہی”نچنے نوں دل کردا“ ہے۔ خیر و برکت کا یہ عالم ہے دربار سے بلاوا نہ ہو تب بھی گداگران سخن کے ہجوم قلم سے ازار بند ڈالنے سوئے دربار نکل پڑتے ہیں ۔ معیشت کا پہیہ رواں ہے، آٹھ مزدور دو سو روپے میں پیٹ بھر کر کھانا کھاتے ہیں ۔ معیشت کی سمت درست ہو چکی ہے، ملکی تاریخ میں ، معاف کیجیے، معلوم انسانی تاریخ میں یہ کمال پہلی بار ہوا ہے، مرحبا صاحب مرحبا  ۔۔۔۔۔۔۔  مگر قوالی تھم جائے اور قوال تھک جائیں تو معلوم ہوتا ہے حقائق کچھ اور ہیں ۔ سرمائے کی اپنی ایک نفسیات ہے، جہاں خوف ہو وہاں سرمایہ نہیں رہتا ۔ یہاں عالم شوق یہ ہے، یوم کشمیر کی تقریب میں آزاد کشمیر کے دارلحکومت میں کھڑے ہو کر مہمان گرامی قدر ارشاد فرماتے ہیں : چھوڑنا میں نے کسی کو نہیں ۔ ان اقوال زریں نے کاروباری طبقے میں ہیجان پیدا کر رکھا ہے ۔ افتاد طبع کی نزاکتیں اس سے سوا ہیں ، کسی کو معلوم نہیں کس پہر کیا پالیسی آ جائے ، کس لمحے منی بجٹ آ جائے ، کس شام کیا طے کرد یا جائے ۔ غیر یقینی کے اس عالم میں جب شہر بھر میں داروغے کوڑا ہاتھ میں لیے لوگوں کی پشت سرخ اور سبز کرنے کو گشت فرما رہے ہوں ، سرمائے کو مارکیٹ میں کون لائے گا ؟ احتساب کے اس عمل میں قومی خزانے میں کتنی رقم جمع ہوئی یہ بتاتے لاج آتی ہے تو یہ بتا دیجیے کہ اس عمل کے خوف سے کاروباری سرگرمی پر کیا اثر پرا، کتنے کاروبار بند ہوئے  اورکتنا سرمایہ ملک سے باہر چلا گیا۔ ان ڈائرکٹ ٹیکس کے سونامی سے معیشت کھڑی نہیں ہوتی ۔ اس کے لیے معاشی سرگرمی ضروری ہوتی ہے ۔ معیشت کا پہیہ رواں رہے گا تو پیسہ گردش میں آئے گا ۔ پیسہ گردش کرے گا تو معیشت پھلے پھولے گی ۔ لیکن اگر معاشی سرگرمی ہی نہ رہے تو غربت ، بھوک اور افراط زر کی ماری غریب قوم کے لیے آپ دن میں چار بار بھی بجلی مہنگی کر لیں اور اس کی رگوں سے سارا خون نکال لیں تب بھی معیشت اپنے قدموں پر کھڑی نہیں ہو سکتی ۔ لوگ آخر کتنا ٹیکس دیں گے؟ بجلی اور گیس آپ کتنی مہنگی کر لیں گے؟ گنجی نہائے گی کیا اور نچوڑے گی کیا ؟ ڈاکومنٹیشن آف اکانومی بلاشبہ اچھی چیز ہے لیکن ہر کام ارتقاء کے اصول کے تحت ہوتا ہے ۔ ایک ہی جست میں ساری منازل طے کرنے کے شوق کا انجام وہی ہوتا ہے جو ہمارے سامنے ہے۔ اب خوف کا عالم ہے اور کاروباری سرگرمی ماند پڑ چکی ۔ اب حساب خود کر لیجیے ٹیکس کتنا اکٹھا ہوا اور کاروبار کے امکانات کتنے اجڑ گئے  ۔ یہ تناسب آپ کو سمجھا دے گا کہ معیشت کی دنیا کسی انقلاب کی متحمل نہیں ہو سکتی ، یہاں بھی ارتقاء کا فلسفہ ہی کارگر رہتا ہے۔ ایف بی آر ساڑھے چار ٹریلین اکٹھے کر چکا ۔  پھر بھی بتایا جاتا ہے کہ ہدف سے ایک ٹریلین کم اکٹھا ہوا ہے ۔ اگلے سال گویا یہ کمی بھی پوری ہو گی اور آئی ایم ایف ہدف بڑھانے پر بھی تلا ہوا ہے ۔ ملک میں معیشت کا پہیہ رواں نہ ہوا تو یہ رقم کہاں سے اکٹھی ہو گی ؟ کیا اب تازہ ہوا میں سانس لینے پر بھی ٹیکس لگے گا ؟افراط زر کی شرح ساڑھے چودہ فیصد تک پہنچ چکی ۔ یہ گذشتہ بارہ سال کی بد ترین شرح ہے۔ چالیس فیصد لوگ خط غربت سے نیچے جا چکے۔ ان کی بے بسی دیکھیے یہ اپنی آمدن کا پچاس سے ساٹھ فیصد صرف اپنی خوراک پر خرچ کرنے پر مجبور ہیں ۔ اس سال مزید بارہ لاکھ لوگوں کے بے روزگار ہونے کا خطرہ  ظاہر کیا جا رہا ہے ۔ بے روزگاروں سے آپ کتنا ٹیکس لے لیں گے؟ مسائل کا انبار لگا ہے اور پالیسی ساز گدگدائے چلے جا رہے ہیں ۔ معاشی ویژن یا منصوبہ بندی نام کی کسی چیز کا کہیں سراغ نہیں ملتا ۔ ان کی معاشی استعداد کا خلاصہ بہت ہی سادہ ہے ۔ قرض لے لیتے ہیں ، بھینسیں بیچ دے دیتے ہیں ، بیرونی دورے دوستوں کے خرچ پر کر لیے جاتے ہیں ، پناہ گاہیں تعمیر ہو جاتی ہیں ، بھوکوں کے لیے لنگر خانے کھل جاتے ہیں ، انصاف ہیلتھ کارڈ جاری فرما دیے جاتے ہیں ، احساس پروگرام شروع ہو جاتا ہے اور مہنگائی سے خلق خدا کی چیخٰیں نکل جائیں تو اقوال زریں جاری فرمایا جاتا ہے مہنگائی کم کر کے چھوڑیں گے چاہے جو مرضی ہو جائے ۔ یہ سارے اقدامات اپنی جگہ پر اچھے سہی لیکن یہ ایک یتیم خانہ چلانے کے کام تو آ سکتے ہیں ، ان سے ملک نہیں چلایا جا سکتا ۔ ملک چلانے کے لیے ان اقدامات کے ساتھ ساتھ معیشت کی بحالی کا ایک پورا ویژن درکار ہوتا ہے۔ سوال یہ ہے وہ ویژن کہاں ہے؟ کیا مبلغ اس مذکورہ ویژن سے معیشت کھڑی ہو سکتی ہے ؟ معاشی بحران سنگین تر ہو چکا ۔ اس سے نبٹنا کسی ایک حکومت کے بس کی بات نہیں اور اس حکومت کے باب میں تو یہ بالکل ناممکنات میں سے ہے ۔ اب ضرورت اس بات کی ہے کہ سیاسی قیادت سیاسی تعصبات سے بالاتر ہو کر مل بیٹھے اور ایک میثاق معیشت وضع کیا جائے ۔ پندرہ بیس سال کی پالیسی کے کم از کم بنیادی اہداف بیٹھ کر طے کر لیے جائیں تا کہ یہ تماشا ختم ہو کہ ہر حکومت ایک نئی معاشی پالیسی لے کر آ جاتی ہے اور وہ پالیسی ایک سال بھی نہیں چل پاتی ، پھر منی بجٹ آ جاتا ہے ۔  جہاں پالیسیوں میں کوئی استحکام اور تسلسل نہ ہو اور کسی کو کچھ خبر نہ ہو کل دو پہر  تک حکومت کیا نیا اعلان فرمانے جا رہی ہے،اس غیر یقینی کے عالم میں کوئی یہ سمجھتا ہے کہ سرمایہ دار یہاں سرمایہ کاری کرے گا اور معیشت پھلے پھولے گی تو اسے پہلی فرصت میں کسی اچھے نفسیاتی معالج سے رجوع کرنا چاہیے۔

##############################
https://www.facebook.com/asif.mahmood.1671/posts/2696247170497054
آفرین ہے وزیر اعظم کی معاملہ فہمی پر. ترک صدر پاکستان کے دورے ہر ہیں اور جناب وزیراعظم داخلی سیاست کے رونے لے کر بیٹھ گئے ہیں. ارشاد ہوا :  فضل الرحمن پر آرٹیکل 6 کا مقدمہ ہونا چاہیے. مقدمے کے تکلف کی کیا ضرورت ہے عالی جاہ.  سیدھا سا قانون بنا دیں جس کا آپ کے بابرکت دور میں نچنے نوں دل نہ کرے اس کی سزا موت ہے. ارشاد ہوا : کس ملک میں وزیراعظم کو اس طرح نشانہ بنایا جاتا یے. مہاراج کی یادداشت کمزور ہے. جو کچھ نواز شریف کے ساتھ کیا وہ ابھی سے بھول بیٹھے.  صاحب اپوزیشن میں تبے تب بھی ترک صدر کے دورہ پاکستان کو انہوں نے داخلی سیاست کا اکھاڑہ بنا دیا. اب حکومت میں ہیں تب بھی ترک صدر کے دورہ پاکستان کے موقع پر داخلی سیاست کے آزار سے بلند نہیں ہو سکے. وقت دعا ہے. یا اللہ رحم فرما. آئندہ الیکشن میں ہم گھر سے باہر بھی نہیں نکلیں گے. پکا وعدہ ہمارا. ہماری توبہ.

##############################
https://www.facebook.com/asif.mahmood.1671/posts/2696027113852393
ریکوڈک کے سونے سے قرضے اتارنے کی بات کرنے وزیراعظم کے پاس اس سوال کا کوئی جواب ہے کہ ریکوڈک کے سونے سے بلوچستان کی محرومیاں کیوں دور نہ ہو سکیں اور کیوں نہیں ہو سکتیں؟ کیا وزیراعظم کو کچھ خبربھی ہے کہ آئین کے تحت وسائل کی تقسیم کا فارمولیا کیا ہے؟

##############################
https://web.facebook.com/asif.mahmood.1671/posts/2701289989992772
میری نماز جنازہ پڑھی ہے غیروں نے مرے تھے جن کےلیےوہ رہےوضو کرتے

##############################
https://web.facebook.com/asif.mahmood.1671/posts/2701179120003859
ارطغرل..... بات فتووں تک پہنچ گئی ہے  آصف محمود  ارطغرل عرب دنیا میں مقبول ہوا تو اس پر پابندی لگا دی گئی اور سعودی عرب کے دبئی میں موجود مڈل ایسٹ براڈکاسٹنگ سنٹر نے اس ڈرامے کو اپنے ٹی وی نیٹ ورکس پر ممنوع قرار دے دیا. نتیجہ یہ نکلا کہ عرب دنیا میں ارطغرل کی مقبولیت پہلے سے بڑھ گئی. عربوں نے اسے آن لائن دیکھنا شروع کر دیا اور کہا جا رہا ہے عرب دنیا میں اس ڈرامے کو دیکھنے والوں کی تعداد لاکھوں نہیں ملینز میں ہے. پھر ممالک النار کی شکل میں متبادل لانے کی کوشش کی گئی. عرب امارات اور مصر میں اس کے خلاف مہم چلائی گئی. اسے عرب قومیت کا عنوان دینے کی کوشش کی گئی لیکن کوئی کوشش کامیاب نہ ہو سکی. عرب دنیا میں ارطغرل کا جادو سر چڑھ کر بول رہا ہے. چنانچہ اب بات فتووں تک پہنچ گئی ہے اورمصر کے فتوی دینے کے سب سے بڑے ادارے دارالفتاء نے ارطغرل کے خلاف فتوی دے دیا ہے کہ اس ڈرامے کو کسی بھی صورت میں نہ دیکھا جائے. اس سارے معاملے میں ڈرامہ اہم نہیں طریقہ واردات اہم ہے. قوم پرستی کی لڑائی ہے لیکن  مذہب کے فتوے کی مدد سے لڑی جا رہی ہے. اس کو سمجھنے کی ضرورت ہے. مسلمانوں کے ساتھ یہی ہاتھ ہوتا آیا ہے. جہاں جب اور جس کام میں ضرورت پڑی مذہب کو استعمال کر لیا. ضرورت کا تقاضا ہوا تو عورت کی ڈرائیونگ بھی غیر اسلامی قرار دی گئی اور ضروریات بدلیں تو ویلنٹائن ڈے بھی جائز قرار پایا. ضرورت ہو تو فلسطین کو شرعی تقاضا بنا کر امت کا مسئلہ بنا دیا جاتا ہے اور بھارت کی معیشت نظر آ رہی ہو تو کشمیر صرف پاکستان کا مسئلہ قرار پاتا ہے اور او آئی سی کی وزراء خارجہ کونسل کا اجلاس تک بلانا مشکل ہو جاتا ہے.

##############################
https://www.facebook.com/asif.mahmood.1671/posts/2704757672979337
غنچے ذرا آرٹیکل 6 لانا ترکش / آصف محمود  سودا کے بارے میں روایت ہے ہجو کے ماہر تھے ۔ انہوں نے بھی دل ہی دل میں ٹھان رکھی تھی چھوڑنا میں نے کسی کو نہیں ۔ وہ کسی این آر او کے قائل نہیں تھے چنانچہ جب کسی سے خفا ہوتے تو وہیں حساب چکا دیتے ۔ مزاج بگڑتا تو آواز لگاتے : غنچے میاں ذرا قلم دان لانا ۔ غنچے میاں قلم دوات حاضر کر دیتے اور پھر مرزا سودا اپنے حریفوں کا حلیہ بگاڑ دیتے ۔ سودا کا زمانہ اب ماضی ہو چکا اب نیا دور ہے جہاں مزاج یار کسی پر برہم ہو تو آواز لگائی جاتی ہے : غنچے میاں ، ذرا آرٹیکل 6 لانا ، یہ نا ہنجار بہت پھدک رہا ہے ذرا اسے سبق سکھلاویں ۔  چنانچہ خواجہ آصف کے خلاف آرٹیکل 6 کا مقدمہ قائم کرنے کے لیے روایت ہے کہ تحقیقات جاری ہیں ، مولانا کے خلاف آرٹیکل 6 کے مقدمے کی خواہش بہار کے اولین شگوفوں کی مانند رگ و جاں سے پھوٹ رہی ہے اور وزیر دفاع دعوت مبارزت دے رہے ہیں کہ اپوزیشن اپنا قبلہ درست کر لے ، ہر ملک مخالف کے خلاف آرٹیکل 6 کا مقدمہ قائم ہو گا ۔ سوال اقوال زر یں کے چشمہ فیض کا نہیں ، سوال یہ ہے کیا مزاج یار کی برہمی کو کچھ خبر بھی ہے آرٹیکل 6 میں لکھا کیا ہے اور اس کا مطلب اور مقصد کیا ہے؟  ہمارے ہاں غلط طور پر یہ سمجھا جاتا ہے کہ آرٹیکل چھ کا تعلق غداری سے ہے اور جو ملک سے غداری کرے گا اس پر آرٹیکل چھ لگا دیا جائے گا ۔ چنانچہ ماضی قریب میں کہا گیا کہ جس نے ڈیم کی مخالفت کی اس پر آرٹیکل 6 لگا دیا جائے گا ۔ حالانکہ آرٹیکل چھ کا ڈیم کی تعمیر یا اس کی مخالفت سے کوئی تعلق نہیں ۔ یہ بھی اپنی جگہ ایک اہم سوال ہے کہ کسی معاملے میں حکومت کی پالیسی سے مختلف کوئی موقف رکھنا کیا ریاست سے غداری کے زمرے میں آتا ہے اور اس سے متصل بہت سارے دیگر سوالات میں بھی جہان معنی پوشیدہ پوشیدہ ہے لیکن فی الوقت سوال یہ نہیں کہ حکومت سے نقطہ نظر کا اختلاف غداری ہے یا نہیں ، اس وقت سوال یہ ہے کہ آرٹیکل چھ کا تعلق غداری سے ہے یا یہ کسی اور معاملے سے متعلق ہے؟  آرٹیکل چھ کا تعلق غداری سے نہیں ہے۔ اس کے لیے قانون میں اور دفعات موجود ہیں ۔ آرٹیکل چھ کا تعلق آئین شکنی سے ہے اور اسے ہائی ٹریزن قرار دیا گیا ہے۔آرٹیکل چھ صرف اس صورت میں لگے گا جب کوئی آئین شکنی کا ارتکاب کرے گا یا آئین شکنی کی کوشش کرے گا یاکسی کو آئین شکنی کی ترغیب دلائے گا اوراس کی معاونت کرے گا ۔ ڈیم کی مخالفت یا ڈیم فنڈ میں چندہ دینے یا نہ دینے پر آرٹیکل چھ نہیں لگ سکتا۔  اسی طرح حکومت کے خلاف اگر کوئی تحریک چلاتا ہے تو اس پر بھی آرٹیکل چھ کا اطلاق نہیں ہو سکتا ۔ الا یہ کہ واضح طور پر ثابت کیا جائے کہ اس تحریک میں کوئی آئین شکنی ہوئی ہے یا کسی کو آئین شکنی کی ترغیب دی گئی ہے۔ مولانا فضل الرحمن حکومت سے مزاکرات کے بعد حکومت کے مقرر کردہ پنڈال میں بیٹھ کر واپس آ گئے ، ان پر آرٹیکل چھ کیسے لگے گا؟ تاہم اگر مولانا کی ذو معنی گفتگو پر آرٹیکل چھ لگانے کا فیصلہ کیا جائے تو پھر ایک اور سوال اٹھے گا جو انتہائی اہم سوال ہے۔سوال یہ ہے کہ اہل سیاست کے بیانات اور تحریکوں کو اگر آرٹیکل چھ کے دائرے میں لانا ہے تو اس نیک کام کا آغاز مولانا فضل الرحمن سے کیوں؟ آئین پاکستان نے تو خود طے کر دیاہے کہ آرٹیکل چھ کے تحت کارروائی کی شروعات 23مارچ 1956 سے ہوں گی۔ یہ واحد قانون ہے جس کا Retrospective اطلاق ہوتا ہے۔ اس صورت میں ڈی چوک کا دھرنا ، وہاں کھدی قبریں اور پہنے گئے کفن ، وہاں کیے گئے خطابات اور ایمپائر کی انگلی کے ذو معنی بیانات ، یہ سب زیر بحث آئیں گے اور سوال اٹھے گا کہ مخدوم جاوید ہاشمی جو الزامات عائد کر کے دھرنے سے الگ ہو ئے تھے ان میں کتنی صداقت تھی۔  اہل سیاست کی سیاسی سرگرمیوں میں جتنی تندی بھی آ جائے ان پر آرٹیکل چھ لگانے کی بات موزوں نہیں ۔ آرٹیکل چھ کا تناظر بالکل مختلف ہے۔اور کسی سیاست دان پر اس لیے آرٹیکل چھ لگایا جائے کہ اس نے حکومت کو گھر بھیجنے کی بات کی ہے تو پھر غور فرما لیا جائے کہ یہ سلسلہ کہاں رکے گا۔ کیونکہ جس طرح یہ حکومت پانچ سال کا مینڈیٹ لے کر آئی ہے اسی طرح نواز شریف کی حکومت کے پاس بھی پانچ سال کا آئینی مینڈیٹ موجود تھا ۔  موجودہ حکومت کو گھر بھیجنے کے لیے پرویز الہی صاحب کے ساتھ فضل الرحمان صاحب نے کوئی معاملہ کیا تو اگر اس پرآرٹیکل چھ لگ سکتا ہے تو نواز شریف دور میں امپائر کی انگلی کے منتظر اہل سیاست آرٹیکل چھ کے اطلاق سے کیسے بچ پائیں گے؟ تاہم اگر عمران خان واقعی آرٹیکل چھ لگانا چاہتے ہیں تو پھر صرف مولانا پر کیوں؟ اگر کوئی ایسا کام ہوا تھا جس پر آرٹیکل چھ کا اطلاق ہوتا ہے تو اس کام میں مولانا اکیلے تو نہ تھے۔ عمران خان بے شک آرٹیکل چھ لاگو کردیں لیکن اس سے پہلے پرویز الہی کو طلب کر کے ان سے تھوڑی سی باز پرس کرنے کی ہمت تو کر لیں ۔وہ عمران خان کو قائل کر لیں تو ٹھیک ورنہ انہیں پنجاب میں اتنے اہم عہدے پر بٹھائے رکھنے کا تحریک انصاف کے پاس کیا کوئی جواز ہے؟  معلوم یہ ہوتا ہے آرٹیکل چھ تو یہاں زیب داستان ہے ، فسانہ کچھ اور ہے۔ فسانہ وہ سوچ ہے جو سیاسی حریفوں کو برداشت نہیں کر پا رہی ۔ یہ سوچ اگر برقرار رہی تو آرٹیکل چھ کی شکل میں ظہور نہ کر سکی تو کسی اور قانونی دفعہ میں بروئے کار آ جائے گی ۔ آخر Sedition کا قانون بھی تو موجود ہے۔ تعزیرات پاکستان کی دفعہ 124 اے کے تحت حکومت کے خلاف نفرت اور غصے کے جذبات کو فروغ دینے یا لوگوں میں حکومت سے محبت کو کم کرنے کی کوشش کی سزا عمر قید تک ہے۔ اگر یہ سوچ موجود رہی تو دفعہ 124 اے کے شکنجے میں تو کسی کو بھی کسا جا سکتا ہے۔ بس غنچے کے قلم دوات لانے کی دیر ہے ، ہر ایک کی پشت لال اور ہری ہو جائے ۔ ...

##############################
https://www.facebook.com/asif.mahmood.1671/posts/2703597973095307
دیکھتا کیا ہے مرے منہ کی طرف  کپتان   کا .... نیا پاکستان .... دیکھ

##############################
https://www.facebook.com/asif.mahmood.1671/posts/2706869786101459
ہم پارلیمان کے خرچے کیوں اٹھائیں؟ آصف محمود  پارلیمان اگر اپنے اخلاقی وجود اور بنیادی  ذمہ داریوں سے بے نیاز ہو چکی ہے تو معاشی بحران سے دوچار یہ غریب قوم اس مقدس ایوان کے اخراجات کیوں برداشت کرے؟  2017 کے اسمبلی بجٹ کے مطابق پارلیمان کے ایک دن کے اجلاس کا اوسط خرچ 25 ملین سے زیادہ ہے۔ چار سال بعد افراط زر اور مہنگائی کی میزان پر اراکین پارلیمان کی بڑھتی ہوئی مراعات کا گواشوارہ رکھ کر حساب زیاں کیا جائے تو یومیہ خرچ یقینا چالیس ملین سے تجاوز کر چکا ہو گا۔ کیا معاشی بد حالی کے اس دور میں ایک دن کے اجلاس پر چار سو لاکھ روپے اس لیے خرچ کیے جاتے ہیں کہ اول مراد سعید کشتوں کے پشتے لگا دیں اور پھر عبد القادر پٹیل اس اسلوب میں غزل سرا ہوں جو بازار میں بھی متروک ہو چکا۔ اتنی سستی تفریح اتنے مہنگے داموں؟ پارلیمان کا احترام سر آنکھوں پر، سوال یہ ہے اس کی کارکردگی کیا ہے؟ معیشت سے امور خارجہ تک، کوئی ایک معاملہ بتا دیجیے جو اپنی پوری معنویت کے ساتھ یہاں زیر بحث آیا ہو۔ پارلیمان موجود ہے لیکن قانون سازی صدارتی آرڈی ننسوں کے ذریعے ہو رہی ہے۔سوشل میڈیا کے لیے قوانین بن رہے ہیں تو اتنی عجلت میں کہ پارلیمان میں بھی بحث تک گوارا نہیں۔کشمیر جیسے معاملے پر قرارداد آتی ہے تو کسی جماعت کے پارلیمانی رہنما سے مشاورت تک نہیں کی جاتی چنانچہ اس پر اعتراض اٹھتا ہے تو اسے واپس لینا پڑتا ہے اور شام ڈھلے بوڑھے سفارت کار حیران پائے جاتے ہیں کہ پہلی قرارداد زیادہ جامع تھی اسے واپس کیوں لیا گیا؟ پارلیمان میں لشکر اترے پڑے ہیں لیکن وزیراور مشیر بناتے وقت ان میں سے کوئی نگاہ یار میں جچتا ہی نہیں چنانچہ کابینہ کی مانگ غیر منتخب ستاروں سے منور ہے۔ کابینہ میں غیر منتخب حضرات کا تناسب تو دیکھیے، 34 فیصد۔  قانون سازوں نے اپنے لیے بڑی آسانی پیدا کر رکھی ہے۔قومی اسمبلی کے رولز آف بزنس  کی دفعہ 5کے مطابق صرف ایک چوتھائی اراکین بھی موجود ہوں تو کورم پورا تصورکیا جاتا ہے۔اس کے باوجود ہم اکثر یہ خبر پڑھتے ہیں کہ کورم ٹوٹ گیا اور اجلاس ملتوی ہو گیا۔  سابقہ اسمبلی کے 74 فیصد اجلاس کا عالم یہ تھا کہ ان میں حاضری ایک چوتھائی سے بھی کم تھی۔نہ نواز شریف کو اسمبلی کی کارروائی میں کوئی دلچسپی تھی نہ عمران خان نے اپنے رویے سے ایسا کوئی تاثر قائم کیا ہے کہ وہ اسمبلی کی کارروائی کو سنجیدگی سے لیتے ہیں۔ پچھلی اسمبلی میں پارلیمانی لیڈرز میں سب سے کم حاضریاں عمران خان کی تھیں تو اس کا جواز یہ پیش کیا جاتا تھا کہ وہ اس اسمبلی کو دھاندلی پیداوار سمجھتے ہیں لیکن اب جس اسمبلی نے انہیں وزیر اعظم بنایا ہے اس میں ان کی دل چسپی کا عالم یہ ہے کہ پہلے 34  اجلاسوں میں وہ صرف 6ا اجلاس میں موجود تھے۔ سمبلی کے رولز آف بزنس کے تحت ممبران کو باقاعدہ چھٹی کی درخواست دینا ہوتی ہے لیکن ریکارڈ گواہ ہے کہ اس تردد میں  اراکین اسمبلی تو کیا،خود سپیکر اور ڈپٹی سپیکر بھی نہیں پڑتے۔ہر محکمے کی چھٹیوں کا کوئی ضابطہ اور تادیب ہے لیکن اراکین پارلیمان سے کوئی سوال نہیں ہو سکتا کہ عالی جاہ آپ کو لوگوں نے منتخب کیا ہے تو اب ایوان میں آ کر اپنی ذمہ داری تو ادا کیجیے۔ یہ خود ہی قانون ساز ہیں اس لیے انہوں نے یہ عظیم الشان قانون بنا رکھا ہے کہ جو رکن اسمبلی مسلسل چالیس اجلاسوں میں نہیں آئے گا اس کی رکنیت ختم ہو جائے گی۔ غور فرمائیے، مسلسل چالیس اجلاس کی بات کی گئی ہے۔ قانون نہ ہوا تماشا ہو گیا۔ مسائل بڑھتے جا رہے ہیں اور پارلیمان کی بے نیازی تھمنے میں نہیں آ رہی۔ منتخب ایوان سے زیادہ یہ عوامی مسائل سے بے نیاز آسودہ حال لوگوں کا کلب محسوس ہونے لگا ہے جہاں اراکین پل بھر کو تفنن طبع کے لیے آتے ہیں اور ایک دوسرے کو گدگدا کر لوٹ جاتے ہیں۔  داخلی، خارجی، معاشی اور تزویراتی مسائل کا انبار لگا ہے لیکن معزز اراکین اسمبلی کے پاس ان معاملات میں ضائع کرنے کے لیے زیادہ وقت نہیں ہے۔پارلیمان کا اجتماعی شعور کم ہی بروئے کار آتا ہے۔ مختلف جماعتوں کے سربراہ ایک فیصلہ کر دیتے ہیں اور پارلیمان میں ان کے اراکین اپنے اپنے قائد کے حکم کی توثیق فرما کر فرائض منصبی ادا کر دیتے ہیں۔  حسرت ہی رہی کبھی پارلیمان میں ایسی سنجیدہ بحث ہو کہ ہم طالب علموں کو کچھ سیکھنے سمجھنے کا موقع ملے۔ اراکین اسمبلی کی افتاد طبع اور شعلہ بیانی قوم کے شعور اجتماعی کا مذاق اڑاتی  رہتی ہیں اور ہم اسے پارلیمان کی کارروائی سمجھتے ہیں۔اگر فیصلے چند رہنماؤں نے ہی کرنے ہیں اور پارلیمان  سے باہر کہیں بیٹھ کر کرنے ہیں، پارلیمان میں نہ بحث ہونی ہے نہ غوروفکر ہونا ہے بلکہ صرف ان فیصلوں کی تائید ہونی ہے تو اتنی بھاری بھرکم پارلیمان کس لیے؟ ان کے اخراجات دیکھیے جو غریب قوم  برداشت کر رہی ہے۔مراعات کا ساون برس رہا ہے۔بنیادی تنخواہ کے علاوہ بارہ ہزار سات روپے کا اعزازیہ، سمپچوری الاؤنس کے پانچ ہزار، آفس مینٹیننس الاؤنس کے آٹھ ہزار روپے، ٹیلی فون الاؤنس کے دس ہزار روپے، ایڈ ہاک ریلیف کے پندرہ ہزار روپے، تین لاکھ روپے کے سفری واؤچرز  یا بانوے ہزار روپے کیش، حلقہ انتخاب کے نزدیک ترین ائر پورٹ سے اسلام آباد کے لیے بزنس کلاس کے پچیس ریٹرن ٹکٹ، اس کے علاوہ الگ سے کنوینس الاؤنس کے دو ہزار، ڈیلی الاؤنس کے چار ہزار آٹھ سو ، اور ہاؤسنگ الاؤنس کے دو ہزار۔ذرا جمع تو کیجیے کتنے بنتے ہیں؟ موجودہ اور سابق تمام ممبران قومی اسمبلی اور ان کے اہل خانہ تاحیات 22 ویں گریڈ کے افسر کے برابر میڈیکل سہولت کے حقدار ہیں۔تمام موجودہ اور سابق اراکین قومی اسمبلی کی اہلیہ اور شوہر تاحیات بلیو پاسپورٹ رکھنے کے بھی مجاز ہیں۔ سینیٹ کو عملا عضو معطل بنا دیا گیا ہے۔سینٹر حضرات سوال اٹھاتے ہیں تو جواب دینے کوئی وزیر کم ہی وہاں جانے کی زحمت کرتے ہیں۔عالم یہ ہے کہ چار ماہ سینیٹ کا کوئی اجلاس ہی نہیں بلایا گیا اور پھر جب پارلیمانی سال ختم ہونے کو آیا تو معلوم ہوا ایک پارلیمانی سال میں کم از کم 110 اجلاس کی آئینی شرط پوری نہیں ہو پا رہی۔ گذشتہ سال 12  مارچ سے لے کر اس سال 17  جنوری تک سینیٹ کا اجلاس صرف 70  دن جاری رہ سکا۔  ان 70 دنوں کی حقیقت بھی بڑی دلچسپ ہے۔ اجلاس اگر جاری ہو اور بیچ میں ہفتہ وار یا کوئی اور چھٹی آ جائے تو اس چھٹی کو چھٹی نہیں سمجھا جاتا بلکہ  یوں سمجھا جاتا ہے کہ اس دن بھی اجلاس ہو رہا تھا۔ چنانچہ چھٹیاں شامل کر کے یہ 70 دن بن رہے تھے ورنہ حقیقت میں سینیٹ کا اجلاس صرف 48  دن جاری رہ سکا تھا۔چنانچہ سب نے مل جل کر فیصلہ کیا کہ اب فروری کا سارا مہینہ اجلاس جاری رکھتے ہیں تا کہ 110 دن کی آئینی شرط پوری ہو جائے۔ مراعات کا البتہ وہاں بھی ساون برس رہا ہے۔کارکردگی کیا ہے؟ یہ کسی کو معلوم نہیں۔ایسی کوئی رسم یہاں پنپ ہی نہیں سکی کہ پارلیمانی سال کے اختتام پر پارلیمان سے کوئی دستاویز جاری ہو تا کہ عوام الناس کو معلوم ہو سکے اس کے منتخب اراکین کی کارکردگی کیا رہی۔ پارلیمان کی بالادستی کا تصور کا سر آنکھوں پر لیکن سوال وہی ہے  پارلیمان اگر اپنے اخلاقی وجود اور بنیادی  ذمہ داریوں سے بے نیاز ہو چکی ہے تو معاشی بحران سے دوچار یہ غریب قوم اس مقدس ایوان کے اخراجات کیوں برداشت کرے؟ 

##############################
https://www.facebook.com/asif.mahmood.1671/posts/2709698042485300
ایک جانب وزیر اعظم ہاؤس میں بائیس لاکھ کی بھینیسں بیچی جاتی ہیں دوسری طرف گورنر ہاؤس کے بجٹ میں چار سو ساٹھ لاکھ کا اضافہ فرما دیا جاتا ہے

##############################
https://www.facebook.com/asif.mahmood.1671/posts/2709693289152442
ہم نے 2 ملین کی بھینسیں بیچ کر 42  ملین کا ڈیجیٹل میڈیا ونگ قائم کر دیا ہے۔ آپ نے گھبرانا بالکل نہیں ہے،

##############################
https://www.facebook.com/asif.mahmood.1671/posts/2712191638902607
.صحافی صحافیوں کے مالی اور دیگر سیکنڈلز پر بات کیوں نہیں کرتے؟

##############################
https://www.facebook.com/asif.mahmood.1671/posts/2712160612239043
پی ایس ایل میں اپنی ٹیم کون سی ہے؟ اللہ کرے "ملتان ترین" سب سے پہلے ٹورنامنٹ سے آؤٹ ہو. اس کے بعد "اسلام آباد کی ٹیم" سے جان چھوٹے  پھر "لاہور الیون" سے نجات ملے اور  اس کے بعد "کراچی الیون" سے امان ملے. فائنل کوئٹہ اور پشاور کے درمیان ہو ان میں پھر جہیڑا جتے اسیں اوہدے نال 😎

##############################
https://www.facebook.com/asif.mahmood.1671/posts/2712191638902607
.صحافی صحافیوں کے مالی اور دیگر سیکنڈلز پر بات کیوں نہیں کرتے؟

##############################
https://www.facebook.com/asif.mahmood.1671/posts/2714466822008422
مادری زبان اور قومی زبان سر آنکھوں پر لیکن کرکٹ کمنٹری لغۃ الکفار میں ہی جچتی ہے.

##############################
https://www.facebook.com/asif.mahmood.1671/posts/2716024898519281
کٹے، مرغیاں بکریاں اور عمران پر تنقید کرنے والے ڈیجیٹل منگول ترکش / آصف محمود شام سے دوست احباب چند تصاویر واٹس ایپ کیے جا رہے ہیں ۔ ایک تصویر میں عمران خان ایک خاتون کو ’’ کٹا‘‘ یا ’’کٹی‘‘ دے رہے ہیں اور دوسری تصویر میں چند بکریاں ۔ واٹس ایپ پر ان تصاویر کے ساتھ تمسخرانہ اور طنز بھرے فقرے بھی موصول ہو رہے ہیں ۔ میں کل سے یہ میسجز پڑھ رہا ہوں اور سوچ رہا ہوں اس قوم کا احساس کمتری کتنا شدید ہو چکا ہے۔ جون اور جولائی میں بھی جس معاشرے کے وکیل اور اینکر ٹو پیس سوٹ پہن کر اور ساتھ ایک عدد ٹائی لٹکا کر منظر عام پر آتے ہوں ، پنجاب کا ڈومیسائل رکھ کر بھی جس معاشرے میں پنجابی میں بات کرنا توہین سمجھا جاتا ہو ، قریبا 70 فیصدلوگوں کے زراعت سے وابستہ ہونے کے باوجود جس ملک میں ’’پینڈو‘‘ کا لفظ طعنے کے طور پر استعمال ہوتا ہو، مرعوبیت کے مارے اس ماحول میں بھینس ، بکری ، مرغی اور کٹے کے ذکر پر احباب بد مزہ ہو جائیں ، ان کے منہ کا ذائقہ خراب ہو جائے اور انہیں کٹے کی بو سے کمر کے اوپر کے حصے میں خارش ہونے لگے تو حیرت کیسی؟  صف ماتم بچھی ہے ، ہائے ہائے عمران نے یہ کیا کردیا ۔ یاروں نے سر پیٹنا شروع کر دیا ہے کیا اس ڈیجیٹل دور میں کٹوں اور بکریوں سے اکانومی بہتر ہو سکے گی ۔ موبائل کمپنیوں نے انٹر نیٹ کے سستے پیکجز کیا دیے ، ڈیجیٹل تہذیب کے نومولود فرزندوں نے خود کو بل گیٹس کا پوتا اور ایڈم سمتھ کا نواسا سمجھنا شروع کر دیا ہے ۔ رجال کارکے بس میں ہو یہ نادرا کے ریکارڈ میں جائے پیدائش بھی بدل لیں کہ دنیا ہمیں پینڈو ہونے کا طعنہ نہ دے ۔ اب سستے انٹر نیٹ کے اس دور میں جب دنیا گلوبل ولیج بن چکی ہے ہمارا وزیر اعظم کٹوں ، بکریوں ، انڈوں اور مرغیوں کی بات کرنے لگ جائے تو ان ڈیجیٹل میووں کی تو ناک کٹ جائے۔چنانچہ یہ ڈیجیٹل میوے منگولوں کی طرح یلغار کیے ہوئے ہیں : ہاؤ ہو ہاؤ ہو۔ عمران خان سے معیشت نہیں سنبھل پا رہی ، یہ ایک حقیقت ہے ۔ ’ترکش‘ کے قاری گواہ ہیں عمران خان پر جس شدت سے تنقید ہو سکتی ہے یہاں کی گئی ۔ لیکن عمران کو جو تازہ طعنہ دیا جا رہا ہے یہ احساس کمتری کے عارضے کے سوا کچھ بھی نہیں۔اس بات کو درست پیرائے میں سمجھنے کی ضرورت ہے۔ معیشت کی بہتری کے لیے بلاشبہ میگا پراجیکٹس کی ضرورت ہے لیکن اس کا مطلب یہ نہیں بظاہر معمولی اور غیر اہم نظر آنے والے پراجیکٹس کی کوئی اہمیت نہیں ۔ دونوں چیزیں ساتھ ساتھ چلتی ہیں ۔ شہروں میں رہنے والے نوجوانوں کے لیے ہو سکتا ہے کٹے ، مرغیاں اور بکریاں انتہائی حقیر اور معمولی چیز ہوں لیکن یہ دیہی معیشت کا ایک انتہائی اہم جزو ہیں ۔ دریا کنارے بیٹھے آدمی کو اس شخص کی پیاس کا اندازہ نہیں ہوتا جسے ہر پہر پیاس بجھانے کے لیے کنواں کھودنا پڑتا ہو۔  دیہی علاقوں میں آج بھی ایسی عورتیں مل جاتی ہیں جن کی گزر اوقات کا واحد ذریعہ چند بکریاں اور ایک آدھ گائے بھینس ہوتی ہے۔  گاؤں ہی کیا ، ادھر اسلام آباد چک شہزاد میں ، ایک درخت تلے دو بکریاں بندھی ہوتی ہیں۔ایک بوڑھی ماں بڑی مشکل سے چل کر آتی ہیں اور انہیں چارہ وغیرہ ڈالتی ہیں۔ چارہ کیا ہوتا ہے کسی درخت کی چند شاخیں ۔ میرے اور آپ کے لیے یہ بکریاں تفنن طبع کا سامان ہو سکتی ہیں ،ان ماں جی کی یہ کل کائنات ہیں۔ان کی معیشت کے سارے اعداوشمار ان بکریوں سے جڑے ہوں گے اور ان کے آدھے ادھورے خوابوں کو پورا کرنے کا یہ واحد وسیلہ ہوں گی۔کسی روز کوئی جا کر ان ماں جی کو بتائے کہ وزیر اعظم پروگرام کے تحت آپ کو چار بکریاں دی جا رہی ہیں تو ہو سکتا ہے یہ ان ماں جی کی زندگی کی سب بڑی خوشیوں میں سے ایک ہو اور وہ چند راتیں مستقبل کے امکانات کی خوشی میں سو بھی نہ سکیں۔ جو لوگ دوستوں کی محفل میں ہر دوسرے ویک اینڈ پر پورے بکرے کی سجی کھا جاتے ہوں ان کے لیے یہ مذاق ہی ہو گا ۔ لیکن ذرا غور فرمائیے جن لوگوں کو عمران نے کٹے اور بکریاں دیں ان کی آنکھوں میں خوشی کے ڈورے تھے ۔ یہ اللہ کی عطا ہے کہ کسی کو دریا بھی کم لگتے ہیں اور کسی کی آنکھیں دو گھونٹ پانی پر جذبہ تشکر سے بہہ پڑتی ہیں ۔ آپ کے دریاؤں کی طغیانی آپ کو مبارک ، کسی کے دو گھونٹ پانی کو مذاق کا عنوان نہیں بنانا چاہیے۔ یہ پراجیکٹ اصل میں ان محروم لوگوں کے لیے ہے جن کے پاس معاشی امکانات نہ ہونے کے برابر ہیں۔ ان غریب بیواؤں کو کیا لیپ ٹاپ اور آئی فون دیے جائیں کہ سستے انٹر نیٹ کے ذریعے وہ بھی سارا سارا دن فیس بک پر دانشوری کریں؟ ناقدری کے باوجود رورل اکانومی ایک زندہ حقیقت ہے۔ہماری جی ڈی پی کا یہ پچاس فیصد ہے۔ سترہ ملین لوگ اس سے وابستہ ہیں۔اس پر توجہ دی جائے تو یہ قیمتی زر مبادلہ کا ایک بڑا ذریعہ بن سکتی ہے۔پاکستان ایک زرعی ملک ہے ۔ کوئی پلاننگ کی جاتی تو سعودیہ عرب کے آگے ہر بہار میں کشکول رکھنے کی بجائے کہا جا سکتا تھا کہ حج کے موقع پر سارا لائیو سٹاک آسٹریلیا اور نیوزی لینڈ سے منگوانے کی بجائے ایک حصہ ہم سے بھی لے لیجیے ۔لیکن کون کرے ؟ ہمیں تو ’’ پینڈو‘‘ کہلواتے شرم آتی ہے۔ یہاں نیم خواندہ جاگیر دار اسمبلی پہنچتے ہیں تو دلچسپی کے میدان میں زراعت کی بجائے ’’ سپیس سائنس‘‘ لکھ دیتے ہیں تا کہ سند رہے وہ پینڈو نہیں ہیں۔ ملک کے اندر بھی دیہی اکانومی کے لیے امکانات کا جہاں آباد ہے۔، سرمایہ کار کے برائلر کھا کھا کر ہم نے مر جانا ہے لیکن دیسی مرغیوں کے وسیع فارم بنا کر مارکیٹنگ نہیں کرنی ۔ سرمایہ کار کی سہولت کے لیے یہاں یہ تماشا بھی ہوا کہ گڑ تیار کرنے پر باقاعدہ پابندی لگائی گئی تا کہ شوگر ملوں کو گنا مل سکے۔ وہ آج تک کسان کا استحصال کر رہے ہیں۔ مصنوعی انڈوں کی ہم بہت بڑی مارکیٹ بن چکے، ہر سال یہاں 18 ہزار ملین انڈے فروخت ہوتے ہیں۔لیکن کسان کی حوصلہ افزائی کسی نے نہیں کہ وہ بڑے پیمانے پر دیسی انڈا مارکیٹ کر سکے۔  آپ عمران کا مذاق اڑائیے ، میں تو اس کا شکریہ ادا کروں گا۔ ٭٭٭٭٭

##############################
https://www.facebook.com/asif.mahmood.1671/posts/2714962435292194
مبارک ہو. پارلیمانی لاجز میں مقیم امیر عوام کے غریب نمائندوں کو سستی اشیاء کی فراہمی کے لیے یوٹیلیٹی سٹور قائم کر دیے گئے ہیں .

##############################
https://www.facebook.com/asif.mahmood.1671/posts/2719155621539542
“میڈیا کو سوشل میڈیا سے کوئی خطرہ نہیں. ستیا ناس کے لیے ناتراشیدہ اینکرز اور نیم خواندہ سینئر…

##############################
https://www.facebook.com/asif.mahmood.1671/posts/2719051101549994
ٹوئٹر استعمال کرنے والے صاحبان یہاں بھی شریک محفل ہو سنتے ہیں.

##############################
https://www.facebook.com/asif.mahmood.1671/posts/2722500807871690
انہیں عمران خان ہو گیا ہے؟ آصف محمود مان لیا عمران خان ناکام ہو گئے ، کیا راہ نجات اب یہی ہے کہ نواز شریف کو نجات دہندہ اور آصف زرداری کو رشک مسیحا سمجھ لیا جائے؟ عمران خان تنقید سے بالاتر نہیں ۔ ان کے فیصلوں پر پوری شدت سے گرفت کی جا نی چاہیے لیکن عمران کا نام آتے ہی جن کا چہرہ تاباں ، سیاہ ہو جائے اور وہ توازن کھو دیں ، ان کی آتش نفسی کا کیا اعتبار؟ آدمی حیرت سے سوچتا ہے انہیں کیا ہو گیا ہے ، ان کا سینہ کس کے غم میں داغ ہے؟ پھر معلوم ہوتا ہے انہیں عمران خان ہو گیا ہے، اب ان کے صحن میں بہار بھی اشک بار آتی ہے۔ ..

##############################
https://www.facebook.com/asif.mahmood.1671/posts/2721514774636960
ملک معراج خالد اپنے بزرگ بھی تھے ، استاد بھی تھے ۔ استاد بھی ایسے جو نصیحتوں کا انبار شاگرد کی کمر پر لاد دینے کی بجائے غیر محسوس طریقے سے تربیت کرتے تھے۔  ایک دن کہنے لگے ، زندگی کا خلاصہ ایک ہی فقرہ ہے ۔ مرنے پر اگر لوگوں نے کہہ دیا اچھا آدمی تھا تو سمجھا بیڑا پار ہے ورنہ کام خراب ہے۔ نعمت اللہ خان صاحب کی وفات پر زندگی کے مختلف شعبوں اور سیاسی جماعتوں کے وابستگان کے تبصرے پڑھ رہا ہوں ۔ ہر طرف اس بزرگ کی تحسین اور تعریف ہے۔ کیا ہی خوش بختی ہے؟ ملک معراج خالد یاد آ رہے ہیں۔ خدا دونوں کی قبر منور کرے ۔ دونوں کے بارے میں خلق خدا کی گواہی یہی ہے کہ : آدمی اچھا تھا۔

##############################
https://www.facebook.com/asif.mahmood.1671/posts/2724951260959978
مودی ۔۔۔۔۔ہمارے سیکھنے کو کیا کچھ ہے؟ ترکش / آصف محمود  مودی کی پالیسیوں کے نتیجے میں ہندوستان کا تو جو حشر ہو گا سو ہو گا ، سوال یہ ہے وحشت اور اس جنون کے اس کھیل میں ہمارے سیکھنے کو بھی کچھ ہے ؟  مودی ایک غیر تعلیم یافتہ شخص ہے ۔ جاہل ہی کہہ لیجیے۔ مطالعے سے محروم ۔ تہذیب انسانی کے ارتقاء سے لاعلم۔ اسے کچھ خبر نہیں شعور انسانی کیا ہوتا ہے اور اس کے مطالبات کیا ہوتے ہیں۔ عصر حاضر کے شعوری دھارے سے لاعلم شخص کا ویژن انتہائی محدود ہوتا ہے۔ چنانچہ وہ دنیا سے کٹ جاتا ہے اور اپنے کنویں کی وسعت کے سحر سے باہر نہیں آ سکتا۔ ایسا شخص محض اپنی افتاد طبع اور نا خواندہ جبلت کا اسیر ہوتا ہے۔ وہ اپنے نامعقولیت کے آزار سے الگ نہیں ہو سکتا ۔ انجام یہ ہوتا ہے وہ پورے سماج کو الائو میں جھونک دیتا ہے۔  مودی کے اقتدار میں بھارت کے ساتھ یہی ہو رہا ہے۔شائننگ انڈیا اب شعلوں سے چمک رہا ہے ۔ دنیا میں بھارت کا جمہوری امیج گھائل ہو چکا۔ اس کا غیر معمولی معاشی حجم ابھی دنیا میں اسے اچھوت تو نہیں بننے دے گا لیکن وہ سفر مودی نے شروع کر دیا ہے جس کے اختتام پر دنیا کی نفرت کی مہر آپ کے ماتھے پر ثبت ہو جاتی ہے۔بھارت کے کاروباری طبقے کی مالی سرپرستی میں مودی اس مقام تک پہنچا ، اب جوں جوں وحشت بڑھے گی بھارت میں معاشی امکانات سمٹنا شروع ہو جائیں گے۔ ، اس سرمایہ دار طبقے کو بہت جلد یہ معلوم ہو جائے گا نا خواندہ قیادت پر سرمایہ کاری کا نتیجہ کیا ہوتا ہے۔اس سانحے کا پہلا سبق گویا یہ ہو ا کہ قیادت کا منصب جب کسی نا خواندہ اور جاہل کے ہاتھ میں ہاتھ آئے گا تو اس کا منطقی نتیجہ یہ ہے کہ معاشرہ المیوں سے بھر جائے۔  مودی مذہبی جنونی بھی ہے۔وہ ہندو شائونزم کا علمبردار ہے۔ اس میں یہ صلاحیت ہی نہیں وہ جدید نیشن سٹیٹ اور اس کے تقاضوں کو سمجھ سکے۔ اکثریت کی بنیاد پر وہ ملک کا وزیر اعظم تو بن گیا لیکن مزاج کے اعتبار سے وہ سنگھ پریوار کا بالک ہے۔اسے اس بات کا کچھ احساس نہیں کہ بھارت میں کتنے مذاہب کے لوگ بستے ہیں اور ان کی تعداد کیا ہے۔وہ ہندو شائونزم سے آگے سوچنے کی صلاحیت ہی نہیں رکھتا۔ اس کے خیال میں ہندوستان صرف ہندوئوں کا ہے اور دیگر مذاہب کے لوگ یہاں خواہ مخواہ ہی آبسے ہیں۔ بالخصوص مسلمانوں کے ساتھ اس کی نفرت وحشت کے درجے میں ہے۔ گجرات سے دلی تک اس وحشت کے مظاہر جا بجا بکھرے پڑے ہیں۔مذہبی جنونی اس بات سے بے نیاز ہوتا ہے کہ دیگر مذاہب کے لوگوں کے حقوق کیا ہیں ، وہ جائز نا جائز کی تفریق کیے بغیر صرف اپنے گروہ کے مفادات کا تحفظ کرتا ہے۔مذہبی انتہا پسند معاملات کو اپنے محدود زاویے سے دیکھتا ہے۔ حقوق انسانی اور احترام انسانیت جیسے تکلفات سے وہ بے نیاز ہوتا ہے۔ اس میں یہ صلاحیت ہی نہیں ہوتی کہ سب کو ساتھ لے کر چل سکے۔دوسرا سبق گویا یہ ہوا کہ جدید نیشن سٹیٹ کی قیادت اگر کسی انتہا پسند مذہبی جنونی کے ہاتھ میں آئے گی تو اس کا نتیجہ تباہی ہو گا۔  بھارت ایک جمہوریت ہے۔ وہاں ایک آئین بھی موجود ہے اور پارلیمان بھی۔ اس کے باوجود وہاں اقلیتوں پر زمین تنگ کر دی گئی ہے ۔کشمیر میں اقوام متحدہ کے چارٹر اور سلامتی کونسل کی قراردادوں کو پامال کرتے ہوئے غاصبانہ قبضہ ہو یا شہریت کا شرمناک قانون ہو، ہر کام پارلیمانی جمہوریت کے آئینی بندوبست کے ذریعے کیا گیا ہے۔بھارت بد ترین فاشزم کے تاریک دور سے گزر رہا ہے۔ دلی میں آگ لگ چکی ۔درودیوار سے شعلے اٹھ رہے ہیں ۔ اس بربریت کی جو وجوہات ہیں وہ بھارت کی پارلیمان کی پیدا کردہ ہیں۔ یعنی پارلیمانی جمہوریت کے پردے میں وہاںہندو شائونزم کی وحشت اپنے عروج پر ہے۔تیسرا سبق گویا یہ ہوا کہ جاہل اور مذہبی جنونی اگر مروجہ جمہوری طریقے سے بھی اقتدار میں آئے گا تو آخری تجزیے میں تباہی کے سوا کچھ نہیں کرے گا۔اس میں یہ صلاحیت ہی نہیں ہوتی کہ وہ جمہوری اقدار کے مطابق وسعت نظر کا مظاہرہ کرے اور سماج کی تمام اکائیوں کو ساتھ لے کر چل سکے۔  مودی کی جہالت ، جنون اور انتہا پسندی جلد یا بدیر بھارت کو اس کے منطقی انجام سے دوچار کر دے گی۔اتنے متنوع سماج کو جس میں کروڑوں مسلمان ، مسیحی اور سکھ بستے ہوں اور جس میں میزورام سے ناگالینڈ تک درجنوں فالٹ لائنز موجود ہوں ، ہندو انتہا پسند یر غمال نہیں بنا سکتے۔ رد عمل آئے گا اور ہندو شائونزم کے ساتھ ساتھ بھارت کی بنیادیں بھی ہل جائیں گی۔ارتعاش ہمارے سامنے ہے ، کیا معلوم کب یہ کسی زلزلے کا روپ دھار لے۔ مزید کچھ عرصہ معاملات مودی جیسی ناخواندہ ، انتہا پسند اور متعصب قیادت کے ہاتھ میں ہی رہے تو بھارت زوال کی کھائی میں اس پتھر کی طرح گرنے جا رہا ہے جسے بلندی سے لڑھکا دیا جائے۔  قوانین قدرت سب کے لیے ایک جیسے ہوتے ہیں اس لیے مودی کی اس جہالت جنون اور انتہا پسندی میں ہمارے سیکھنے کے لیے بھی بہت کچھ ہے۔ ہمارے پیش نظر بھارت کے مطالعے کے ساتھ ساتھ اپنا مستقبل بھی ہونا چاہیے۔ اقوام عالم میں سر بلند ہونا ہے توان تین چیزوں سے ہمیں بچنے کی شعوری کوشش کرنا ہو گی جن کا اوپر ذکر کیا گیا ہے۔ہمارے مسلم معاشروں کی اکثریت جمہوریت سے محروم ہے اور اس کا نتیجہ ہمارے سامنے ہے۔ فکری ارتقاء رک سا گیا ہے اور معاشرے جمود کا شکار ہیں۔ مذہبی انتہا پسندی نے جہاں جہاں اور جس جس شکل میں ظہور کیا اس کے نتائج بھی ہم دیکھ چکے۔زیادہ افسوس یہ ہے کہ جہاں انتہا پسندی بھی نہیں، جدت فکر بھی ہے اور جمہوریت بھی موجود ہے وہاں بھی مسلم معاشرے شخصی نرگسیت کے آزار سے نہیں نکل پا رہے۔  بھارت کا تجربہ ہمیں یہ بتا رہا ہے جمہوریت بھی اگر جنون ، جہالت اور انتہا پسندی میں لتھڑی ہو تو تباہی کا انتساب بن جاتی ہے۔

##############################
https://www.facebook.com/asif.mahmood.1671/posts/2723846534403784
اپنے گھر میں تو بلی بھی شیر ہوتی ہے. زلمی (اب اگلا میچ) جیتے گا 😎

##############################
https://www.facebook.com/asif.mahmood.1671/posts/2726112690843835
میچ جیتے کا مزہ اپنی جگہ مگر جیتے ہوئے سر ویوین رچرڈ کو دیکھنے کا لطف ہی اور ہے.

##############################
https://www.facebook.com/asif.mahmood.1671/posts/2725931347528636
بلوچستان حکومت کے ترجمان لیاقت شاہوانی اور مسلم لیگ کی راولپنڈی سے ایم این اے محترمہ طاہرہ اورنگزیب کے ساتھ آج کے میچ پر گفتگو ہو رہی تھی. طاہرہ اورنگزیب صاحبہ کہنے لگیں ان کی ہمدردیاں اسلام آباد یونائیٹڈ کے ساتھ ہیں. لیاقت شوانی نے کہا کہ ان کی ہمدردیاں کوئٹہ گلیڈی ایٹر کے ساتھ ہیں باوجود اس کے کہ اس میں کوئٹہ تو کیا ہورے بلوچستان کا کوئی ایک کھلاڑی بھی موجود نہیں. 😎

##############################
https://www.facebook.com/asif.mahmood.1671/posts/2729159023872535
کرونا وائرس : یہ کیسی صحافت ہے؟ ترکش / آصف محمود   پاکستان میں کرونا وائرس کی تشخیص کے بعد پیدا ہونے سوالات میں سے اہم ترین سوال یہ ہے کہ قوم کو جب کسی افتاد یا آزمائش کا سامنا ہو تو میڈیا کا کردار کیا ہونا چاہیے؟ کیا افتاد کے ہر فسانے پر سینہ زنی کا نام صحافت ہے؟ صبح کا وقت تھا ، میں چک شہزاد کے نواح میں ایک ہسپتال میں بیٹھا تھا ، ٹی وی سکرین پر نظر پڑی توایک اودھم مچا تھا ۔ خوفزدہ کر دینے والے ٹکرز کے ساتھ سنسنی خیز انداز میں پڑھی جانے والی خبریں ، دل دہل گیا ۔ ابلاغ کے چند مظاہر آپ بھی دیکھ لیجیے : ’’کرونا وائرس ،بلوچستان بھر میں کھلبلی مچ گئی'‘ ۔ ’’کرونا وائرس نے کراچی کے بعد اسلام آباد کا رخ کر لیا ، شہریوں میں خوف و ہراس‘‘  ۔ ’’ کرونا وائرس، موت کے سائے ، عوام خوفزدہ‘‘۔ وحشت ناک ٹکرز اور خوفزدہ کر دینے والے رواں تبصرے سے پریشان ہو کر میں نے وہاں بیٹھے لوگوں پر ایک نگاہ ڈالی، سب مریض اور سٹاف آرام سے بیٹھے تھے ، کوئی ہنس رہا تھا ، کوئی گپیں لگا رہا تھا ۔ میں نے اٹھ کر باہر دیکھا ، ہسپتال کے باہر زندگی رواں تھی۔ کتنی ہی دیر میں وہاں بیٹھا سوچتا رہا کہ یہ کھلبلی کہاں مچی ہے جس پر خصوصی بیپرز ہو رہے ہیں اور عوام الناس کو باخبر رکھنے کی جدوجہد میں خواتین و حضرات کا سانس بھی پھولا ہوا ہے۔ واپس آ کر پھر ٹی وی کی طرف دیکھا۔اب وہاں ایک نئی کہانی بیان ہو رہی تھی ۔ ناظرین کو خبر دی جا رہی تھی مارکیٹ میں ماسک نایاب ہو گئے ہیں اور میڈیکل سٹورز پر انہیں کئی گنا زیادہ قیمت پر بیچا جا رہا ہے ۔ شدت جذبات سے کانپتے ، پر اسرار لہجے میں خبر سنا دی گئی تو ایک عدد تجزیہ کار جلوہ افروز ہوئے۔ یقینا وہ ایک سینیئر تجزیہ کار ہوں گے کیونکہ پاکستان میں جونیئر تجزیہ کار تو کبھی پیدا ہی نہیں ہوئے ۔  انہوں نے لہجے میں ایک جہاں کی رقت طاری فرما کر اس قوم کا اخلاقی نوحہ پڑھنا شروع کر دیا جس کا خلاصہ یہ تھا یہ قوم بد عنوان اور سفاک ہے ، تاجر درندہ بن چکا ہے ۔ درد دل سے تقابل کیا گیا کہ چین میں بحران آیا تو ماسک مفت فراہم کیے گئے اور یہاں بحران آیا تو ماسک بلیک میں بیچے جا رہے ہیں ۔ سینیئر تجزیہ کار کا تجزیہ ختم ہوا تو نیوز کاسٹر نے ان کے ساتھ مل کر قوم پر دو حرف بھیجے ۔اگلی خبر اب شوبز کی تھی اورنیوز کاسٹر اس قوم کو یہ ’’ بریکنگ نیوز‘‘ دے رہے تھے کہ ماہرہ خان نے شاعری شروع کر دی ہے۔  اسلام آباد میں بہار پولن الرجی ساتھ لاتی ہے۔ یہ خبر سنی تو پریشانی ہوئی کہ مجھے بھی کچھ ماسک لے لینے چاہیں۔ ایسا نہ ہو بہار شروع ہو جائے تو شہر میں کوئی ماسک ہی نہ ملے۔ہسپتال کے اندر ہی میڈیکل سٹور تھا۔ میں نے قیمت پوچھی تو معلوم ہوا دس روپے کا ہے۔ ماسک لے کر میں لابی میں واپس آیا تو بلیک میں مہنگے ماسکس کی فروخت پر ایک اور سینئر تجزیہ کار قوم کی رہنمائی میں مصروف تھے۔ میڈیا نے جب ایک ماحول بنا دیا تو سوشل میڈیا کے رستم میدان میں آ گئے۔ عام نوجوان تو یہاں روایتی انداز میں کرونا وائرس کو بھی تفنن طبع کا عنوان بنا کر ہنسی مذاق میں مصروف تھے لیکن جو حضرات قدرے سنجیدہ تاثر رکھتے ہیں وہ پورے جذبے کے ساتھ قوم کی اخلاقی حالت پر سینہ کوبی میں مصروف تھے۔  ایک یونیورسٹی کے پروفیسر صاحب نے لکھا تھا: کرونا کے ابتدائی آثار ظاہر ہوتے ہی 10 روپے کا ماسک 400 روپے کا ہو گیا۔ساتھ ہی دہائی دی : اے مالک ہمارے حال پر رحم فرما۔ایک انتہائی محترم دوست نے لکھا کہ پانچ روپے والا ماسک دوہزار میں بیچا جا رہا ہے۔ان دو معتبر روایات نے مجبور کیا کہ مارکیٹ جا کر صورت حال خود دیکھی جائے۔ سپر ، جناح سپر ، بلیو ایریا، ہر جگہ ماسک اپنی مقررہ قیمت پر فروخت ہو رہا تھا۔ ایک میڈیکل سٹور پرہر آنے والے کو مفت ماسک فراہم کر رہے تھے۔اس مہم سے فاغ ہو کر جنگل ہٹ پر کافی پیتے میں یہی سوچتا رہا وہ کون سی جگہ ہے جہاں پانچ روپے والا ماسک دو ہزار میں اور دس روپے والا ماسک چار سو میں فروخت ہو رہا ہے۔ کیا یہ ضروری ہے کہ اول خواہش کو خبر بنا دیا جائے اور پھر تجزیے کے نام پر قوم کو گالی دینی شروع کر دی جائے کہ ہائے ہائے ہم تو ہیں ہی بد عنوان۔ہمیں تو حیا اور شرم چھو کر نہیں گزری۔ہم تو لٹ گئے ۔ ہم تو برباد ہو گئے۔  ایک خیال آیا کہ میں اسلام آباد میں کھڑا ہوں ہو سکتا ہے سندھ اور بلوچستان میں واقعی پانچ روپے والا ماسک دو ہزار میں فروخت ہو رہا ہو ۔ پہلا فون میں نے بلوچستان حکومت کے ترجمان برادرم لیاقت شاہوانی کو کیا ۔ معلوم ہوا ہزاروں ماسک کراچی کی مارکیٹ سے اٹھا کر حکومت نے بارڈر ایریا میں تقسیم کیے  ہیں۔ غالبا یہی وجہ تھی کراچی میں ماسک کم پڑنے کی باتیں کی جا رہی ہیں۔ لیاقت شاہوانی نے بتایا کہ کہیں کہیں شکایات ہیں کہ دس روپے والا ماسک بیس تیس اور چالیس روپے میں بیچا جا رہا ہے لیکن چار سو یا دو ہزار والی بات غلط ہے ۔سند ھ میں سابق سینیٹر اور سندھ میڈیکل بورڈ کے سربراہ ڈاکٹر کریم خواجہ صاحب سے رابطہ کیا انہوں نے بھی ایسی ہی بات کی ۔ بلوچستان حکومت نے سارے ماسک کراچی کی مارکیت سے اٹھائے اس سے کراچی میں قلت پیدا ہونا فطری بات تھی۔ طلب اور رسد میں عدم توازن سے قیمت پر اثر پڑتا ہے اور وہ پڑا۔ یقینا کہیں بلیک میں بھی فروخت ہوئے ہوں گے۔ لیکن ہمارے ہاں جو مبالغہ آمیزی کی گئی اس کا علم اور معقولیت کی دنیا میں کوئی اعتبار نہیں۔سماج کے اچھے پہلوؤں کو یکسر نظر انداز کر ایک آدھ خرابی کو پکڑ کر اسے عمومی رنگ دیتے ہوئے سینہ کوبی شروع کر دینا اور یوں تاثر دینا جیسی اس قوم میں اچھائی تو ہے ہی نہیں، یہ کون سی صحافت ہے ؟ کیا کسی کو احساس ہے ریٹنگ اور سنسنی خیزی کا یہ آزار ہمیں کس گڑھے میں پھینکے گا۔ جب جب کوئی بحران یا چیلنج ہمارے دروازے پر دستک دیتا ہے ہمارا میڈیااسے بازیچہ اطفال بنا دیتا ہے۔معاملہ کتنا ہی سنجیدہ کیوں نہ ہو اسے پوری غیر سنجیدگی سے موضوع بحث بنایا جاتا ہے۔ سبھی یقینا ایسے نہیں لیکن عمومی صورت حال ایسی ہی ہے کہ سنجیدہ مباحث اب کہیں نظر نہیں آتے اور خوفناک سطحیت نے ہمیں اپنی لپیٹ میں لے رکھا ہے۔ میدان اب اسی کے ہاتھ رہتا ہے جو اچھی ڈگڈگی بجا لے۔ کبھی کوئی مطالعہ ہو تو معلوم ہو کہ اس عمومی غیر سنجیدگی نے قوم کی نفسیات پر کیا اثرات مرتب کیے ہیں۔ کرونا وائرس کے معاملے میں بھی مقصدیت کو پیش نظر رکھ کر بہت سے پہلوئوں پر بات ہو سکتی ہے اور لازم ہے ان پہلوؤں پر بات ہو۔لیکن ریٹنگ اور پاپولر جرنلزم کے آزار سے نکلے بغیر یہ نہیں ہو سکے گا۔ سوال وہی ہے: قوم کو جب کسی افتاد یا آزمائش کا سامنا ہو تو میڈیا کا کردار کیا ہونا چاہیے؟ کیا اسے ذمہ داری اور سنجیدگی کے ساتھ خبر اور تجزیہ دینا چاہیے یا اس کا کام صرف ہیجان اور اضطراب کو ہوا دینا ہے؟

##############################
https://www.facebook.com/asif.mahmood.1671/posts/2727932647328506
موت تو موت ہوتی ہے. بچھڑ جانے والے کا دکھ ہوتا یے. لیکن کچھ اموات ایسی ہوتی ہیں یقین ہی نہیں آتا. ہمارے دوست بیرسٹر مسرور شاہ بھی اللہ کو پیارے ہو گئے. انا للہ وانا الیہ راجعون.

##############################
https://www.facebook.com/asif.mahmood.1671/posts/2732083860246718
کپتان چاہتا تو امریکہ اور طالبان کے درمیان صلح کرانے کے بعد جہانگیر ترین اور شاہ محمود قریشی کی  صلح بھی کروا سکتا تھا.

##############################
https://www.facebook.com/asif.mahmood.1671/posts/2731834096938361
معاہدہ طالبان اور امریکہ کے درمیان ہوا ہے اور تحریک انصاف کے سوشل میڈیا ایکٹویسٹس نے ٹوئٹر پر عمران خان کے لیے نوبل انعام کی مہم برپا کر دی ہے. وزرائے کرام کے ٹویٹس بھی دیکھ رہا ہوں. کسی کو کچھ خبر اور احساس نہیں کہ خطے میں امکانات اور چیلنجز کی دنیا آباد ہو رہی ہے. یہ سب باجماعت عمران خان کی خوشامد میں مصروف ہیں کہ دھرتی پر جو ہوتا ہے کپتان کی بصیرت سے ہوتا ہے. عمران خان کو خوشامد کے آزار سے ہشیار رہنا چاہیے.

##############################
https://www.facebook.com/asif.mahmood.1671/posts/2732083860246718
کپتان چاہتا تو امریکہ اور طالبان کے درمیان صلح کرانے کے بعد جہانگیر ترین اور شاہ محمود قریشی کی  صلح بھی کروا سکتا تھا.

##############################
https://www.facebook.com/asif.mahmood.1671/posts/2731834096938361
معاہدہ طالبان اور امریکہ کے درمیان ہوا ہے اور تحریک انصاف کے سوشل میڈیا ایکٹویسٹس نے ٹوئٹر پر عمران خان کے لیے نوبل انعام کی مہم برپا کر دی ہے. وزرائے کرام کے ٹویٹس بھی دیکھ رہا ہوں. کسی کو کچھ خبر اور احساس نہیں کہ خطے میں امکانات اور چیلنجز کی دنیا آباد ہو رہی ہے. یہ سب باجماعت عمران خان کی خوشامد میں مصروف ہیں کہ دھرتی پر جو ہوتا ہے کپتان کی بصیرت سے ہوتا ہے. عمران خان کو خوشامد کے آزار سے ہشیار رہنا چاہیے.

##############################
https://www.facebook.com/asif.mahmood.1671/posts/2735738783214559
کیا شادیاں سادگی سے نہیں ہو سکتیں؟ ترکش / آصف محمود  شادی کیا ہے؟ اپنی دولت کی نمائش کے ذریعے اپنے احساس کمتری کو چھپانے کی ایک کوشش یا زندگی کے سفر کا ایک نیا باب اور ایک فریضہ ؟یہ احساس کمتری کو چھپانے کی ایک کوشش ہے تو سوال یہ ہے کیا دولت کے اندھے استعمال اور نمودونمائش سے یہ چھپ جاتا ہے یا اس کے مطالبات مزید بڑھ جاتے ہیں اوراگر یہ سفرِ زندگی کا ایک نیا باب اور ایک فریضہ ہے تو سوال یہ ہے کیا اس کی ادائیگی کے لیے اسراف لازم ہے یا یہ فریضہ سادگی سے باوقار انداز سے بھی ادا کیا جا سکتا ہے؟ حلال اور حرام کی تو اس ملک میں عملا اب تمیز مٹ چکی۔ریاست بھی اس تردد میں نہیں پڑتی کہ لوگوں سے پوچھ لے ان کے بچوں کے تعلیمی اخراجات ، ان کا رہن سہن اور ان کے صاحبزادوں اور صاحبزادیوں کے شادی کے اخراجات ان کے ذرائع آمدن کے مطابق ہیں یانہیں۔ چنانچہ جوابدہی کے کسی احساس کے بغیر ہر شہر کے شادی ہالوں میں دولت کی نمائش کے تکلیف دہ مقابلے جاری ہیں جہاں سر شام معززین شہر اور عمائدین حکومت سارے کرو فر کے ساتھ تشریف لاتے ہیں اور کسی کو اس بات سے کوئی غرض نہیں ہوتی کہ میزبان کے پاس دولت کے انبار کہاں سے آئے۔ شادی کی تقریب ہوتی ہی کتنی دیر کی ہے؟ چند گھنٹے یا شاید اس سے بھی کم ۔ لوگ ان چند گھنٹوں کی نمودونمائش پر اتنی دولت برباد کر دیتے ہیں کہ عام حالات میں یہ ان کے گھر کا دو تین سال کا بجٹ بنتا ہے۔ اسراف اور نمودونمائش کے ایسے مظاہر دیکھنے کو ملتے ہیں کہ متلی ہونے لگتی ہے۔کیا کبھی ہم نے سوچا کہ ایسا کیوں ہوتا ہے؟  بنیادی وجوہات دو ہیں۔اول: لوگوں کو مرعوب کرنے کی کوشش کہ دیکھو میں اتنا صاحب حیثیت ہوں ۔دوم اس خوف سے کہ لوگ کیا کہیں گے۔ یہ دونوں رویے احساس کمتری کی علامت ہیں اور ہم بطور قوم ان رویوں کے آزار کا شکار ہو چکے ہیں۔ احساس کمتری ایک تیسرے رویے کی صورت بھی ظہور کرتا ہے۔ میزبان کی کوشش ہوتی ہے کہ شادی کی تقریب میں دو چار ایسے لوگ بھی آ جائیں جو ذرا نمایاں حیثیت کے ہوں تا کہ سند رہے ، بوقت ضرورت بھلے کام آئے یا نہ آئے۔ چنانچہ اپنے اپنے درجات میں شادی کی کم و بیش ہر تقریب احساس کمتری کی ان تینوں غلاظتوں سے آلودہ ہو چکی ہے۔  نواز شریف صاحب کے دور میں ون ڈش کی پابندی تھی۔ یہ پابندی عام آدمی کی سہولت کے لیے تھی لیکن اس کے باوجود لوگوں نے اس پابندی کی خلاف ورزی کی۔ کسی نے جان بوجھ کر کی اور کسی نے دلہا والوں کے دبائو میں مجبوری میں یہ کام کیا لیکن اس پابندی کو پامال کیا جاتا رہا۔ خرابی جب سماج میں سرایت کر چکی ہو تو پھر محض قانون سازی سے اسے دور نہیں کیا جا سکتا۔ اس کے لیے تربیت کی ضرورت ہوتی ہے۔ دل پر ہاتھ رکھ کر بتائیے اس ملک میں کوئی ہے جو تربیت کا بھاری پتھر اٹھا سکے۔ المیہ تو یہ ہے کہ معاشرے میں جن لوگوں کو کوئی حیثیت حاصل ہے ، خود ان کے ہاں یہ احساس کمتری اپنی پوری شدت کے ساتھ پایا جاتا ہے۔  تربیت کون کرتا ہے؟ ہر وہ شخص جو سماج کو کسی بھی حیثیت میں متاثر کر سکتا ہو۔ وہ عالم دین بھی ہو سکتا ہے ، کھلاڑی بھی ہو سکتا ہے ، سیاست دان بھی ہو سکتا ہے ، حکمران بھی ہو سکتا ہے ،حکومت اور ریاست کے کسی بھی اہم منصب پر فائز کوئی شخصیت بھی ہو سکتی ہے اور کوئی انتہائی دولت مند شخصیت بھی ہو سکتی ہے۔ یہ لوگ اگر معاشرے میں سادگی کے ساتھ شادی کرنے کی روایت ڈالیں گے تو یہ روایت سماج میں قبول عام پا جائے گی۔ لیکن اگر یہی لوگ اپنے اپنے احساس کمتری سے باہر نہیں آ پائیں گے تو معاشرے کے عام طبقات سے یہ توقع رکھنا مشکل ہو گا کہ وہ اس شکنجے کو توڑ سکیں۔ عمران خان نے ایک دور میں قومی لباس اور پشاوری چپل کو اپنایا۔ تب سے اب تک یہ فیشن بن چکا ہے۔ اب وفاقی وزراء بھی پینٹ کوٹ اور ٹائی کی بجائے شلوار قمیض اور چپل پہنتے ہیں۔ لوگ جسے چاہتے ہوں اور پسند کرتے ہوں یا جو معاشرے میں کسی بھی درجے میں صاحب حیثیت ہو وہ نہ صرف رجحان ساز ہوتا ہے بلکہ اپنے عمل سے کسی بھی معاشرتی برائی کی نفی کر کے اس کے خاتمے میں غیر معمولی کردار بھی ادا کر سکتا ہے ۔ عمران خان کی دوسری شادی بھی بہت سادگی سے ہوئی۔ ولیمہ بھی انہوں نے ایک مدرسے کے یتیم بچوں کے ساتھ جا کر کیا۔ اس کے بعد کچھ رجحان سا پیدا ہوا کہ لوگوں نے مساجد میں جا کر سادگی سے نکاح پڑھایا اور رخصتی ہو گئی لیکن یہ رسم آگے نہ بڑھ سکی اور اب لوگ پوری بے حیائی کے ساتھ مساجد میں بھی نکاح سے زیادہ فوٹو شوٹ کے لیے جاتے ہیں اور اسی احساس کمتری کی تسکین کرتے ہیں ۔  اس ملک میں انقلابی تحریکیں تو بہت اٹھیں اور انجام بھی ہم نے دیکھ لیا۔ اب ایک سماجی تحریک کی ضرورت ہے ۔جو لوگوں کی اصلاح کرے ، جو انہیں ان کے احساس کمتری سے نکلنے میں مدد دے اور انہیں باور کرائے کہ شادی سادگی اور وقار کے ساتھ بھی ہو سکتی ہے۔اسے اپنے اور دوسروں کے لیے عذاب بنانے کی کوئی ضرورت نہیں۔جو کپڑے دلہن نے چند گھنٹے کے لیے پہننے ہیں اور پھر ساری عمر ان کپڑوں کی طرف مڑ کر نہیں دیکھنا ان پر لاکھوں روپے برباد کر دینا کہاں کی عقلمندی ہے۔جو انہیں بتائے کہ شادی کے لیے شادی ہال بک کرا کر حلال اور حرام کی تمیز مٹاتے ہوئے نمودو نمائش کا آزار اوڑھ لینا ضروری نہیں ، شادی گلی محلے کی کسی مسجد میں نکاح پڑھا کر شائستگی اور وقار کے ساتھ رخصتی کی صورت میں بھی ہو سکتی ہے۔ خوشی کے موقع پر خوش ضرور ہونا چاہیے لیکن اس خوشی کو اودھم نہیں بنا دینا چاہیے کہ اگلا عشرہ قرض اتارتے اتارتے سب کی کمر دہری ہو جائے۔ اس معاشرے کو اب کسی انقلاب سے زیادہ تربیت کی ضرورت ہے۔ سوال یہ ہے یہاں سبھی قائد انقلاب بقلم خود ہیں یا کوئی ایسا رجل رشید بھی ہے جو یہ بھاری پتھر اٹھا سکے؟ ....

##############################
https://www.facebook.com/asif.mahmood.1671/posts/2738644756257295
دوحہ امن معاہدہ :  ایک بڑی جنگ پاکستان کی طرف بڑھ رہی ہے آصف محمود دوحہ امن معاہدے سے وابستہ امیدیں اپنی جگہ لیکن خدشات بھی کم نہیں اور ایک خدشہ یہ ہے کہ ایک بڑی اور خطرناک جنگ دبے پاؤں ہماری جانب بڑھ رہی ہے جو لڑی بھلے کچھ اور ممالک کے مابین جائے گی لیکن اس کا میدان پاکستان ہو گا اور آخری تجزیے میں وہ ہماری ہی جنگ ہو گی۔ 

##############################
https://www.facebook.com/asif.mahmood.1671/posts/2742611355860635
عورت مارچ ترکش / آصف محمود پدر سری معاشرے میں عورت مارچ پورے اہتمام سے زیر بحث ہے۔ سوال یہ ہے ہم ہر معاملے میں رد عمل کی نفسیات کا شکار کیوں ہو جاتے ہیں ۔ کیا یہ صلاحیت ہم سے چھن چکی کہ ہم چیزوں کو تحمل ، اعتدال اور خیر خواہی سے دیکھ سکیں؟ عورت کون ہے؟ ماں ، بہن اور بیٹی ۔ لیکن ان رشتوں کے ساتھ ساتھ وہ ایک زندہ وجود بھی ہے جس کی بطور انسان ایک شناخت ہے ۔ یہ وجود اگر اپنے خیالات کا اظہار کرنا چاہتا ہے تو یہ ایک فطری تقاضا ہے اور انسانی حق بھی ۔ اس حق پر یہ کہہ کر پابندی نہیں لگائی جا سکتی کہ جب ہم مرد تمہارے حقوق کی بات کرنے کو موجود ہیں تو تمہیں بولنے کی اجازت نہیں ۔  رشتوں کا احترام اور رشتوں کا ایک شجر سایہ دار کی صورت عورت کے ساتھ رہنا ایک الگ بات ہے لیکن رشتوں کو حق ملکیت بنا کر خود کو مالک اور عورت کو محض محکوم اور بے زبان چیز میں تبدیل کر دینے پر اصرار بالکل ایک دوسری چیز ہے۔ اگلے روز ایک بینر دیکھا ۔ دائیں بائیں دو نوجوان کھڑے تھے اور بینر پر لکھا تھا : مرد عورت کا محافظ ہے۔ محافظ مرد کے پاس کیا اس سوال کا کوئی جواب ہے کہ عورت کو خطرہ کس سے ہے؟ چڑیا ، طوطے ، بکری ، چیل ، کوے اور کسی بھڑیے سے یا اسے یہ خطرہ بھی کسی مرد ہی سے ہے؟  ہمارے سماج کے دو بنیادی مسائل ہیں ۔ ایک مردانہ سماج میں برہمن تہذیب کے اثرات اور دوسرا دین کے باب میں ہمارا نقص فہم ۔ ہمارے ہاں عورت کو آج بھی برائی کا استعارہ سمجھا جاتا ہے۔ سرخ دوپٹہ نظر آتے ہی یہاں ’’ فحاشی فحاشی‘‘ کی دہائی شروع ہو جاتی ہے ۔ عورت کے بارے میں ہماری نفسیاتی گرہیں بہت شدید ہیں اور یہ کھلنے میں نہیں آ رہیں ۔ چنانچہ یہاں خواتین پر جتنے بھی مظالم ہو جائیں اہل مذہب برائے وزن بیت مذمت سے آگے نہیں بڑھتے لیکن عورت مارچ کے خلاف پورے اہتمام سے رد عمل دیا جا رہا ہے ۔ یوں لگ رہا ہے عالم اسلام کے خلاف سب سے بڑی سازش عورت مارچ ہے اور اسے نہ روکا گیا تو مسلم امت کی نشاۃ ثانیہ کا خواب ادھورا رہ جائے گا ۔  ہمارے ہاں عورت کے فرائض پر دیوان لکھے جاتے ہیں لیکن ان کے حقوق کی بات آتی ہے تو گونگے ، بہرے اور اندھے ہو جاتے ہیں ۔ ہمارے دامن میں ایک ایک قول زریں ہے کہ اسلام نے عورت کو سب سے زیادہ حقوق دیے ۔ اور یہ بات درست بھی ہے۔ لیکن سوال اسلام کا نہیں سوال مسلمانوں کا ہے ۔ اپنے اپنے گریبان میں جھانک کر بتائیے عورت کو جو حقوق اسلام نے دیے کیا ہم مسلمان عورت کے ان حقوق کو مختلف عنوانات کے تحت غصب نہیں کیے بیٹھے؟  یہاں تو عالم یہ ہے جن کی بہنوں کی شادیاں اس خوف سے قرآن پاک سے کر دی جاتی ہیں کہ نہ باہر بیاہی جائیں گی نہ جاگیر تقسیم ہو گی ، ان گھرانوں کے فرزندان گرامی پارلیمان میں معزز رکن کے طور پربر سوں تشریف فرما رہتے ہیں اور باسٹھ تریسٹھ پر پورا اترتے رہتے ہیں اور روشن خیال سیاست کی منڈیر کو بھی منور کرتے رہتے ہیں۔ آزادی رائے اگر جمہوری معاشروں کا حسن ہے تو عورت کو اس حق سے کیسے محروم کیا جا سکتا ہے۔ مرد حضرات مختلف عنوانات کے ساتھ جلسے جلوس اور اجتماعات منعقد کر سکتے ہیں تو عورت مارچ کیوں نہیں ہو سکتا ۔ اخلاقی اقدار سے البتہ اسے بے نیاز نہیں ہونا چاہیے لیکن اخلاقی اقدار کے بارے میں حساسیت بھی صرف عورتوں کے لیے نہیں ہوتی اس کا اطلاق مردوں پر بھی ہوتا ہے۔ عورت مارچ کے بارے جو ہدایات سامنے آئی ہیں ان سے معلوم ہوتا ہے کہ ان اقدار کے باب میں وہاں بھی حساسیت پائی جا رہی ہے اور ان کا خیال رکھا جا رہا ہے۔ تاہم ان اقدار کو اگر اس مارچ میں پامال کیا جاتا ہے تو سماج خود اس بے ہودگی کو ٹھکرا دے گا ۔ یہ سرے سے کوئی چیلنج ہی نہیں کہ اسے اس شدت سے موضوع بحث لایا جاتا ۔ اس صورت میں ناپسندیدگی کے اظہار اور اس حرکت پر نقد کرنے کا حق موجود ہے ۔اور یہ کافی ہے۔ ضرورت سے زیادہ رد عمل سے کبھی خیر برآمد نہیں ہوا۔ ہمیں بطور معاشرہ رد عمل کی نفسیات سے نکلنا ہو گا۔یہ نفسیات معاشرے کے ارتقاء کی راہ میں سب سے بڑی رکاوٹ ہے۔  یہاں معاملہ یہ ہے کہ جہاں رائے کا اختلاف سامنے آیا وہاں عصبیت ہی فیصلہ کن عامل ٹھہری۔ جس نے ہماری تعبیر زندگی سے ہٹ کر کچھ کیا وہ راندہ درگاہ ہو گیا۔ اس کی حب الوطنی بھی مشکوک ہے اور وہ مسلمانوں کے خلاف سب سے بڑی سازش کا مہرہ بھی ہے۔ ہمیں یہ حقیقت جان لینی چاہیے کہ کوئے یار اور سوئے دار کے بیچ بھی کچھ مقامات ہوتے ہیں۔  معاشرے میں تنوع ایک فطری امر ہے۔ یہاں بہت سے کام بیک وقت ہو رہے ہوتے ہیں ۔ آرٹ اور کلچر کی دنیا میں بھی کام ہو رہا ہے اورفقہ اور علم الکلام کی دنیا میں بھی ۔ نور جہاں گانے گا رہی ہوتی ہیں اور سید مودودی اور امین احسن اصلاحی تجدیدو احیائے دین کا کام کر رہے ہوتے ہیں ۔ یہ سارے رنگ معاشرے کے رنگ ہوتے ہیں۔ بعض رنگوں میں گاہے شدت بھی آ جاتی ہے اور کچھ رنگ نظروں کو بالکل نہیں بھاتے۔ اس صورت میں کچھ چیزوں کو نظر انداز کر دینا چاہیے۔ نظر انداز کر دینا ممکن نہ ہو تو اپنی رائے کا اظہار کر کے آگے بڑھ جانا چاہیے ، لیکن اسے کسی جنگ و جدل کا میدان نہیں بنا لینا چاہیے۔ جو رنگ بھلا نہیں ہو گا وہ زیادہ عرصہ نہیں چلے گا۔ اس کی چمک دمک خود ہی ختم ہو جائے گی۔  معاشرے کا ایک اجتماعی ضمیر ہوتا ہے۔ یہ چھلنی کا کام کرتا ہے۔ اصلاح کے لیے کرنے کا کام اتنا ہی ہے کہ خرابی کی نشاندہی کر دی جائے اور اس اجتماعی ضمیر کومخاطب بنایا جائے۔ اس کے سامنے بات رکھ دی جائے کہ یہ درست ہے اور یہ غلط ۔ ہر بات پر لٹھ لے کر کھڑے ہو جانا اور ہر معاملے میں غیر معمولی رد عمل کی نفسیات سے سوچنا مناسب نہیں ہوتا ۔ معاشرے کو اگر فطری انداز سے آگے بڑھنا ہے تو اسے اختلاف اور تنوع کو برداشت کرنا ہو گا۔

##############################
https://www.facebook.com/asif.mahmood.1671/posts/2740899676031803
بدلتی رت کی پہلی بارش اور جھیل کنارا، جھیل میں تیرتی مرغابیوں کی ٹولیاں، گھنے درخت پر بھیگی سی ایک گلہری اور جھیل میں گرتی بوندوں کی ٹپ ٹپ، دور حد نگاہ تک پھیلا پہاڑی سلسلہ اور اس پر اترتی سیاہ گھٹائیں. ماحول میں ایک چپ، پانی پر پڑتی بوندوں اور پتوں سے الجھتی ہوا کا شور.

##############################
https://www.facebook.com/asif.mahmood.1671/posts/2751386598316444
بلاول مزے میں ہیں ترکش /آصف محمود  اس عہد بابرکت میں جب خود امید کا ہاتھ بھی تنگ ہوتا جا رہا ہے ، ولی عہد جناب بلاول بھٹو مزے میں ہیں ۔ پوری شان سے جلوہ افروز ہوتے ہیں اور عمران خان کے خلاف چند رجز اور اور تھوڑے سے میٹھے میٹھے اقوال زریں سنا تے ہیں اور میلہ لوٹ کر واپس سندھ چلے جاتے ہیں ۔ نیم خواندہ دیہی سندھ میں جہاں آج بھی بھٹو زندہ ہے کسی کو کیا معلوم کہ اٹھارویں ترمیم کے بعد ستیاناس اور سوا ستیاناس کی میراث کی تقسیم میں وفاق کا حصہ کتنا ہے اور صوبوں کے ہاتھ کیا آیا ہے۔  سندھ ہی کیا ، پورے ملک کا یہی حال ہے اور دیہی علاقوں کا کیا شہروں کا بھی یہی حال ہے۔ کم ہی یہ چیز زیر بحث آتی ہے کہ اٹھارویں ترمیم کے بعد جب ’’ کنکرنٹ لسٹ‘‘ قریبا ختم ہو چکی ہے ، تعلیم ، صحت اور لاء اینڈ آرڈر سمیت بہت سے محکمے صوبوں کے حوالے کیے جا چکے ہیں اور ان کا بجٹ بھی دیا جا چکا ہے تو سوالات کا کوڑا صرف تحریک انصاف کی کمر پر کیوں برسایا جا ریا ہے۔ پیپلز پارٹی سے کیوں نہیں پوچھا جاتا کہ دستیاب وسائل میں متعلقہ محکموں میں آپ کی کارکردگی کا عالم کیا ہے۔  وفاقی حکومت کی خرابیاں اپنی جگہ اور ان پر تنقید ہونی چاہیے لیکن ایسی بھی کیا بے نیازی کہ سندھ سے ولی عہد اسلام آباد تشریف لائیں ، دو رجز اور چار اقوال زریں سنا کر لوٹ جائیں اور ان سے ان کی کار کردگی کے بارے میں ایک سوال بھی نہ پوچھا جائے؟ پیپلز پارٹی اٹھارویں ترمیم کے ذریعے صوبوں کو با اختیار کرنے کا کریڈٹ لے سکتی ہے تو اس کی قیادت سے اس اختیار کے بعد کی کارکردگی کا سوال کیوں نہیں پوچھا جا سکتا ؟  یوم خواتین پر بھی یہی ہوا ۔ ولی عہد صاحب نے خواتین کے حق میں دو چار اقوال زریں سنائے اور حقوق نسواں کا تاج سر پر سجائے سندھ لوٹ گئے ۔ یہ وہی سندھ ہے جہاں صرف ایک سال میں عورت کے خلاف ظلم و تشدد کے 1643 کیسز رپورٹ ہوئے۔ گھریلو تشدد کے سب سے زیادہ واقعات بے نظیر آباد میں ہوئے ہیں۔جی ہاں وہی بے نظیر آباد جس کی جگہ نواب شاہ نے دی تھی اور نواب شاہ سے منسوب ہوا تھا ۔اب ایک مرلہ دیے بغیر یاروں نے اسے بے نظیر آباد کر دیا۔  سندھ میں عالم یہ ہے کہ ہیومن رائٹس کمیشن آف پاکستان کی رپورٹ کے مطابق اوسطا ہر روز سندھ میں ایک عورت غیرت کے نام پر قتل کی جاتی ہے۔ کاروکاری کی رسم بھی سندھ میں سب سے زیادہ ہے۔ سرکاری ملازمتوں میں کوٹے کی صورت حال یہ ہے کہ جب پنجاب میں خواتین کا کوٹہ 15 فیصد تھا اس وقت بھی سندھ میں یہ 5 فیصد تھا ، سندھ میں بہت بعد میں اسے بڑھایا گیا۔ سوال یہ ہے مصاحبین کے حصار میں کھڑے ہو کر تمکنت سے اسلام آباد میں جو اقوال زریں سنائے جاتے ہیں سندھ میں ان پر عمل کیوں نہیں کیا جاتا؟  روشن خیالی کے تمام اقوال زریں سنانے کے باوجود دیہی سندھ میں خواتین میں شرح خواندگی کا تناسب 6  فیصد سے بھی کم ہے۔ سکولوں میں بچیوں کی انرولمنٹ نصف سے بھی کم رہ گئی ہے کیونکہ گھر سے سکول بہت دور ہیں ۔بسا اوقات دس دس کلومیٹر دور۔ دیہی سندھ میں 46 فیصد خواتین محنت مزدوری کرتی ہیں مگر معاوضہ صرف 14 فیصد کو ملتا ہے۔ باقی خواتین کا معاوضہ ان کے شوہر یا بھائی باپ وصول فرما لیتے ہیں۔  آٹھ مارچ کو خواتین کے عالمی دن کے موقع پر تو اقوال زریں سنانے ولی عہد پہنچ جاتے ہیں لیکن 15 اکتوبر کو جب دیہی علاقوں کی خواتین کا عالمی دن منایا جاتا ہے تب ولی عہد سمیت پوری پیپلز پارٹی کو اقوال زریں سنانے کی توفیق بھی نہیں ہوتی ۔ دیہی علاقوں کی خواتین کون سی ٹوئٹر اور انسٹا گرام پر موجود ہیں کہ اقوال زریں سنا کر ان سے نقد داد وصول فرمائی جا سکے۔دیہی خواتین کا دن آج تک پاکستان میں کسی نے نہیں منایا۔ کیا کسی کے پاس اس سوال کا کوئی جواب ہے کہ یہ دن کیوں نظر انداز کیا جاتا ہے؟ کیا دیہاتی خواتین کے کوئی حقوق نہیں کہ ان کے لیے بھی آواز اٹھائی جا سکے؟  پاکستان میں طاقتور وفاق کو طاقتور ملک سمجھنے کی جو رسم عشروں رائج رہی اس کا ایک منطقی یہ نکلا کہ ہر معاملے میں وفاق ہی کی طرف دیکھا گیا اور ہر سوال اور گلہ شکوہ وفاق ہی سے کیا گیا۔ عشروں کی یہ رسم برسوں میں ختم ہونے والی نہیں ہے چنانچہ اٹھارویں ترمیم کے بعد بھی سوالات کا مخاطب وفاق ہے۔صوبوں سے کوئی نہیں پوچھ رہا کہ وفاق نے تو ستیا ناس کر دیا، کیا آپ نے سوا ستیاناس میں کوئی کسر چھوڑی ہے؟ جب اپنا نامہ اعمال زیر بحث آنے کو کوئی امکان نہ ہو تو پھر یہی ہوتا ہے جو ولی عہد کر رہے ہیں۔ آئو، اقوال زریں سنائو اور چلے جائو۔  روشن خیالی بھی عجیب ضدی طبیعت کی واقع ہوئی ہے۔ سراج الحق یہ اعلان کر کے بھی دقیانوسی ہی قرار پاتے ہیں کہ جو بہن کو وراثت میں حصہ نہیں دے گا ،اسے جماعت اسلامی ٹکٹ جاری نہیں کرے گی لیکن پیپلز پارٹی ایسے لوگوں کو وزیر اور پارٹی کا عبوری سربراہ بنا کر بھی روشن خیال ہی رہتی ہے جن کے ہاں بہنوں کی شادی اس خوف کی وجہ سے قرآن سے کر دی جاتی ہے کہ شادی ہو گی تو جاگیر تقسیم ہو جائے گی۔ قدرت کے بھی اپنے فیصلے ہوتے ، جاگیر ادھر ہی رہ گئی اور ان کو تقسیم سے بچانے کے لیے بہنوں ، بیٹیوں پر ظلم ڈھانے والے جاگیردار قبروں میں جا پہنچے۔  سندھ پر پیپلز پارٹی کو حکومت کرتے عشرے بیت گئے اور اس کی پسماندگی ضرب المثل ہے۔کسی کو کوئی شک ہو تو لاڑکانہ جا کر دیکھ لے دودھ اور شہد کی کتنی نہریں بہہ رہی ہیں۔ جان کی امان ملے تو کیا محترم ولی عہد سے کوئی پوچھ سکتا ہے کہ اٹھارویں ترمیم کے بعد جو پیسہ سندھ کو ملا وہ کہاں گیا؟ کارکردگی زیر بحث ہی نہیں آتی۔ولی عہد آتے ہیں اقوال زریں سناتے ہیں اور چلے جاتے ہیں۔ولی عہد مزے میں ہیں۔

##############################
https://www.facebook.com/asif.mahmood.1671/posts/2750081708446933
مکرر عرض ہے کہ ایک بڑی جنگ پاکستان کی طرف بڑھ رہی ہے. افغانستان اسی طرف بڑھ رہا ہے جس کا اندیشہ تھا. 

##############################
https://www.facebook.com/asif.mahmood.1671/posts/2752005751587862
سراج الحق یہ اعلان کر کے بھی دقیانوسی ہی قرار پاتے ہیں کہ جو بہن کو وراثت میں حصہ نہیں دے گا ،اسے جماعت اسلامی ٹکٹ جاری نہیں کرے گی لیکن پیپلز پارٹی ایسے لوگوں کو وزیر اور پارٹی کا عبوری سربراہ بنا کر بھی روشن خیال ہی رہتی ہے جن کے ہاں بہنوں کی شادی اس خوف کی وجہ سے قرآن سے کر دی جاتی ہے کہ شادی ہو گی تو جاگیر تقسیم ہو جائے گی۔

##############################
https://www.facebook.com/asif.mahmood.1671/posts/2751878408267263
حقوق نسواں کے علمبردار وضاحت فرمائیں گے کہ پندرہ اکتوبر کو دیہی خواتین کے عالمی دن کے موقع ہر یہ لاتعلق کیوں ہو جاتے ہیں.

##############################
https://www.facebook.com/asif.mahmood.1671/posts/2753547094767061
طیب اردوان:  زمینی حقائق اور ہمارے فکری مغالطے آصف محمود طیب اردوان اور رشید دوستم میں تعلق خاطر کی نوعیت کیا ہے؟ دونوں مل کر اعلائے کلمۃ الحق اور احیائے اسلام کی جدوجہد کی گتھیاں سلجھاتے رہتے ہیں یا یہ ایک نیشن سٹیٹ کا مفاد ہے جو اسلام پسند طیب اردوان کو ایک کمیونسٹ وار لارڈ کے قریب لے جاتا ہے؟  یاد رہے کہ اس سوال کا مخاطب ترکی کی خارجہ پالیسی نہیں بلکہ اپنے ہم وطنوں کی سادہ لوحی ہے جو شدت جذبات میں ہر تیسرے آدمی کو مسلم دنیا کا نجات دہندہ اور عالم اسلام کا بے لوث سپاہی سمجھ کر خود پر رقت طاری کر لیتے ہیں۔ سوال یہ ہے ترکی کی رشید دوستم میں اتنی دلچسپی کی وجوہات کیا ہیں؟ اسلام کی سربلندی، نیشن سٹیٹ کا مفاد یا ترک قوم پرستی کا آزار؟ 

##############################
https://www.facebook.com/asif.mahmood.1671/posts/2755840664537704
کیا جنوبی پنجاب کوصوبہ بننا چاہیے؟ ترکش / آصف محمود  سوال یہ ہے کیا جنوبی پنجاب کو الگ سے صوبہ بننا چاہیے ؟ جنوبی پنجاب کی محرومیوں سے آگہی اور جنوبی پنجاب کے دوستوں کے جذبات کے احترام کے باوجود میرے نزدیک اس سوال کا جواب نفی میں ہے۔ ہمیں کسی نئے صوبے کی بجائے انتظامی اصلاحات اور مقامی حکومتوں کے نظام کو بہتر بنانے کی ضرورت ہے۔ یہ ہمارے اوپر مسلط سیاسی اشرافیہ کے کمالات میں سے ایک کمال ہے کہ اس نے اس علاقے کی محرومیوں کے عنوان سے ایک ایسا بیانیہ رائج کر دیا ہے جو عام آدمی کی فلاح کی بجائے اسی اشرافیہ کی نسلوں کے مفادات کے تحفظ کی واردات ہے۔  تخت لاہور کی اصطلاح ایسے ہی وجود میں نہیں آ گئی۔ یہ خلق خدا کی محرومیوں کا رد عمل ہے۔ میں میانوالی کے ایک استاد کو جانتا ہوں ۔ اپنا جائز حق لینے کے لیے اسے رات بارہ بجے میانوالی سے نکلنا پڑتا ہے تب صبح وہ لاہور ہائی کورٹ وقت پر پہنچ پاتا ہے ۔ دل پر ہاتھ رکھ کر بتائیے ،یہ انصاف اسے بالآخر کتنے میں پڑے گا ۔ ہائی کورٹ کا ایک بنچ سرگودھا ، جوہر آباد یا میانوالی میں نہیں بن سکا۔ انصاف لینا ہے تو لاہور جاؤ، علاج کروانا ہے تو لاہور جاؤ، کسی کا تبادلہ کرانا ہے تو لاہور جاؤ، کسی بیمار کے ٹیسٹ کرانے ہیں تو لاہور جاؤ۔۔۔۔لاہور کا نام دور دراز کے لوگوں کے لیے اذیت کا عنوان بن گیا ہے۔ دیگر علاقوں کے حصے کی خوشیاں چھین کر شریف خاندان کے انوکھے لاڈلوں نے لاہور میں کہکشائیں سجا لیں۔ایسے میں رد عمل کیسے نہ آئے۔ باقی کا صوبہ سوتیلے پن سے سلگ رہا ہے اورتخت لاہور کے پائے کو بوسے دینا اب خلق خدا کے لیے ممکن نہیں رہا۔ لیکن کیا محرومیوں کے ازالے کا طریقہ یہ ہے کہ ایک نیا صوبہ بنا دیا جائے؟ ہر گز نہیں۔یہ مطالبہ جنوبی پنجاب کی جاگیردار اشرافیہ کی شرارت ہے جسے پوری چالاکی سے عام آدمی کا بیانیہ بنا دیا گیا ہے۔کچھ رد عمل میں نئے صوبے کی بات کرتے ہیں اورکچھ پورے خلوص کے ساتھ نئے صوبے کا مطالبہ کرتے ہیں ۔ جذبات کو تھام کر ٹھنڈے دل سے غور کیا جائے تو معلوم ہو گا تخت لاہور کی اشرافیہ کے رد عمل کے عنوان سے جنوبی پنجاب کی سیاسی اشرافیہ اپنا کھیل کھیل رہی ہے جس کا عوام کی محرومیوں سے کوئی تعلق نہیں۔ نیا صوبہ بن گیا تو کیا ہو گا ؟ ایک نئی اسمبلی بنے گی جہاں جنوبی پنجاب کے جاگیرداروں کی بچی کھچی اولاد غریب قوم کے ٹیکس کے پیسوں سے داد عیش دے گی ۔ ایک نیا گورنر ہائوس بنے گا ۔ ایک نئے لاٹ صاحب مسلط ہوں گے ۔ ایک وزیر اعلیٰ صاحب جلوہ افروز ہوں گے ۔ سپیکر ہو گا، وزیر ہوں گے ،مشیروں کے لشکر اتریں گے  ۔ قائمہ کمیٹیاں بنیں گی۔ ان معززین سیاست کی رہائشگاہیں تعمیر ہوں گی۔ لاجز بنیں گے۔ وزراء کالونی تیار ہو گی۔ تنخواہیں ہوں گی، مراعات کے دریا بہیں گے۔ ٹی اے ڈی اے بل تیار ہوں گے ۔آنیاں ہوں گی اور جانیاں ہو ں گی۔پھر ہم خاک نشیں بیٹھ کر حساب کر رہے ہوں گے کہ پارلیمان کا ایک دن کا اجلاس تو اس قوم کو چار سو لاکھ میں پڑتا ہے ، نئے صوبے کی ایک سہہ پہر کتنے میں پڑ رہی ہے۔ کبھی آپ نے غور کیا یہ سب اچھل کود کس کے خرچ پر ہو گی؟ عوام کے ٹیکس کے پیسوں کو برباد کرنے میں پہلے کوئی کسر رہ گئی ہے کہ سیاسی اشرافیہ کے خاندان کے باقی نونہالان کے لیے بھی مراعات اور موج میلے کے دریا بہا دیے جائیں تا کہ ان جاگیرداروں اور وڈیروں کاکوئی نونہال اسمبلی میں غریبوں کی نمائندگی کے شرف سے محروم ہے تو اسے یہ خدمت بجا لانے کا موقع دے دیا جائے۔کیا عوام کی محرومیوں کا حل یہ ہے کہ اشرافیہ کا ایک نیا ٹڈی دل عوام اور قومی خزانے پر لا بٹھایا جائے؟یہ اشرافیہ کی واردات ہے جس کا عنوان عام آدمی سے منسوب کر دیا گیا ہے تا کہ سند رہے اور جذبات فروشی کے کاروبار میں تیزی آ سکے۔ عوام کے مسائل کا حل انتظامی اصلاحات اور مقامی حکومتوں کے نظام کو بہتر بنانے میں ہے۔انتظامی مسائل کے پیش نظرلاہور کی مرکزیت کی نفی کرتے ہوئے ایسی اصلاحات متعارف کرائی جائیں اور ایسی سہولیات دی جائیں کہ ہر کام کے لیے لاہور آنا ضروری نہ رہے۔ مقامی حکومتیں اتنی با اختیار اور طاقتور ہونی چاہییں کہ وہ اپنے بہت سارے مسائل خود ہی حل کر لیا کریں ۔دیگر اضلاع کو صحت ، تعلیم اور روزگار کی سہولیات چاہییں ، یہ سہولیات دینے کی بجائے اشرافیہ نے چالاکی سے نئے صوبے کی واردات ڈال دی ہے ۔عام آدمی کو سوچنا ہو گا کہ وسائل نئے صوبے کی نئی اسمبلی میں اشرافیہ کے ایک نئے ٹڈی ڈل کے شکم پروری میں برباد کرنے ہیں یا انہیں کسی فلاحی مصرف میں لانا ہے۔ مقامی حکومتوں سے یہ اشرافیہ خوفزدہ کیوں ہے؟کیا نواز شریف ، کیا آصف زرداری اور کیا عمران خان ۔ مقامی حکومتوں کو کسی نے پسند نہیں کیا۔ نوا ز شریف کے دور میں سپریم کورٹ کے حکم پر بلدیاتی انتخابات کرانے پڑے اور تجربہ کاروں نے ایسی قانون سازی فرمائی کہ غیر منتخب حکم کا بندہ مسلط کر دینے کی قانونی گنجائش بنا لی۔ چنانچہ اسلام آباد میں کسی سے پوچھ کر دیکھیے آپ کے میئر کا نام کیا ہے۔ایسا شخص میئر ہے جسے کوئی جانتا ہی نہیں۔نامعلوم خدمات کا صلہ تھا جو نواز شریف نے اس شخص کو دیا۔ آج پھر وہی عالم ہے۔عمران خان نے اقتدار سنبھالا تو بلدیاتی اداروں کو معطل کر دیا۔اب نئے انتخابات نہیں کروائے جا رہے۔اور منتخب بلدیاتی ادارے منتخب وزیر اعظم کے ہاتھوں معطل پڑے ہیں ۔ شراکت اقتدار اس سیاسی اشرافیہ کے لیے ڈراونا خواب ہے۔ یہ سب کچھ اپنے ہاتھ میں رکھنا چاہتے ہیں۔نہ انہوں نے سیاسی جماعتوں میں کبھی جمہوریت آنے دی نہ یہ بلدیاتی نظام کو طاقتور ہوتے دیکھ سکتے ہیں۔یہ سب کچھ اپنی مٹھی میں بند رکھ کر آمرانہ انداز سے پارلیمانی جمہوریت کا کھیل رہے ہیں۔اس کھیل میں ان کی مہارت کا عالم یہ ہے کہ عوام میں شعور کے نام پر جو بیانیہ رائج ہو رہا ہے وہ بھی انہی کی واردات ہے۔ عوام کو مقامی حکومتیں دینا جنہیں گوارا نہیں، وہ  اپنی بقیہ نسل کے لیے اب نئے صوبے چاہتے ہیں۔رعایا ، درباری اور حواری ان کے ساتھ ہیں۔

##############################
https://www.facebook.com/asif.mahmood.1671/posts/2757254167729687
راکھ قلندر کی لے جاؤ آگ کہاں باقی رکھی ہے

##############################
https://www.facebook.com/asif.mahmood.1671/posts/2756649027790201
پٹرول سستا نہیں ہو رہا تو کیا ہوا؟ ہینڈ سم تو ہے.  کرپٹ نواز شریف پٹرول کو مصنوعی طور پر سستا بیچتا تھا، ایماندار خان نے اسے قدرتی طور پر مہنگا کر دیا.  یہ ہوتا ہے قائد، یہ ہوتا ہے ویژن.

##############################
https://www.facebook.com/asif.mahmood.1671/posts/2763557583766012
شکووں شکایات سےمیسنجر، انباکس اور واٹس بھر چکا ہے. ان میں تحریک انصاف کے کچھ ایسے دوست بھی ہیں جن کا بہت احترام ہے. سب کو جواب میں ایک ہی میسج کیا ہے یہاں بھی لکھ رہا ہوں کہ فیس بک پر کچھ تبصرے تفنن طبع اور مزاح کے لیے بھی کیے جاتے ہیں. انہیں اسی سپرٹ میں لینا چاہیے. ہر وقت ہر جگہ منہ بسور کر سنجیدہ سے انداز میں اکتائے ہوئے رہنا اچھی بات نہیں ہوتی. گذاراش سمجھ آ گئی ہو تو ایک سوال ہے: اس خطاب کی افادیت کیا ہے؟

##############################
https://www.facebook.com/asif.mahmood.1671/posts/2763509467104157
نواز شریف دور میں کرونا وائرس نہیں آیا تو اس کا کریڈٹ عمران خان کو جاتا یے. اور عمران کے دور میں کرونا آیا ہے تو اس کا ذمہ دار نواز شریف ہے. 😎

##############################
https://www.facebook.com/asif.mahmood.1671/posts/2769719673149803
حکومت وفاق کی ہے یا وفاق المدارس کی؟ آصف محمود

##############################
https://www.facebook.com/asif.mahmood.1671/posts/2768622596592844
میں بچوں سے کھیل رہا تھا. جناب وزیراعظم کا خطاب نہیں سن سکا.  کیا کوئی خاص بات کی ہے جناب وزیراعظم نے؟

##############################
https://www.facebook.com/asif.mahmood.1671/posts/2770937089694728
گھر میں بیٹھیں. باہر نہ نکلیں. شہر لاک ڈاون کر دیں. فلاں اور فلاں کو بند کر دیں. آپ غور کریں ایسے مشورے کون دے رہا ہے؟ اول: وہ سرکاری ملازم جسے معلوم ہے چاہے دو ماہ بھی لاک ڈاون ہو جائے اسے تنخواہ پوری ملے گی. دوم : وہ صحافی جنہیں یقین ہے پورا ملک بھی بند ہو جائے اخبار چھپتا اور ٹی وی چلتا رہے گا اور تنخواہ مل جائے گی. سوم : وہ جو کسی اور وجہ سے  سمجھتا ہے لاک ڈاون وغیرہ  سے اس کی معیشت محفوظ ہے.  ڈیلی ویجر اور مزدور بھی اسی دنیا میں جیتے ہیں صاحب. کبھی کسی چوک میں بیٹھے اس مزدور کے چہرے کو پڑھیے جسے دوپہر تک کام نہ ملا ہو ہم یورپ والے چونچلے نہیں کر سکتے. وہاں بے روزگار کو بھوک سے مرنے کا ڈر نہیں ہے. ریاست اس کی کفالت کو موجود ہے. یہاں ایسا کچھ نہیں ہے.  یہاں مزدور کی دیہاڑی نہ لگے تو اس کی جانے بلا کرونا کیا ہوتا ہے. آپ آج  دفاتر اور ہر طرح کا میڈیا بند کر کے سرکاری ملازمین اور صحافیوں کی لاک ڈاون کے دنوں میں 80 فیصد تنخواہ کاٹنے کا اعلان کریں  دیکھتا ہوں کتنے دانشور باقی بچتے ہیں جو یہ میٹھے میٹھے مشورے دیتے ہیں کہ فلاں  بند کر دو اور فلاں بند کر دو. قابل عمل پالیسی بننی چاہیے. دانشورانہ پالیسی نہیں.

##############################
https://www.facebook.com/asif.mahmood.1671/posts/2770546516400452
حطاب کے ایسے ایسے فضائل اور معانی بیان کیے جا رہے ہیں کہ خود خطاب فرمانے والا پڑھ لے تو حیران ہو جائے. معاملہ بہت سیدھا سا ہے. یہ اگر ایک طبیب حاذق کا خطاب تھا تو بہت اچھا خطاب تھا جس میں مرض، تدارک اور احتیاط کے سارے پہلووں کے حوالے سے قوم کو وہ نادر معلومات فراہم کی گئیں جو ان دونوں میں وہ پہلے ہی سے جان چکی تھی. لیکن اگر یہ وزیر اعظم پاکستان کا خطاب تھا تو یہ ایک ایسی غزل کی مانند تھا جس کا کوئی مطلع  ہو نہ مقطع  بس جیسے کسی شاعر کی طبیعت مائل ہو اور وہ بلاوجہ ہی بے وزن شعر کہے جا رہا ہو اور داد پا رہا ہو. ملک کے انتظامی سربراہ کو جو مبینہ طور پر معاملے کی ذاتی طور پر نگرانی بھی کر رہا ہو یہ بتانا چاہیے تھا کہ تفتان بارڈر پر ہونے والی مجرمانہ غفلت میں ان کے وزیر کا جو نام آ رہا ہے اس کی حقیقت کیا ہے؟ ملک کے انتظامی سربراہ کو یہ بھی بتانا چاہیے تھا کہ ماسک کی عدم دستیابی میں ان کے مشیر کا نام آ رہا ہے تو اس کی حقیقت کیا ہے؟ ملک کے انتظامی سربراہ کو یہ بھی بتانا چاہیے تھا کہ ائر پورٹس پر سکریننگ کی غفلت کی معتبر شہادتیں سچ ہیں یا جھوٹ؟ ان شہادتوں کی روشنی میں کیا کوئی انکوائری یا کاروائی ہوئی؟  ملک کے انتظامی سربرای کو یہ بھی بتانا چاہیے تھا کہ تفتان سے جو سینکڑوں لوگ سکریننگ کے بغیر پنجاب آنے کی سندھ حکومت بار بار اطلاعات دے رہی ہے تو ان لوگوں کو  تلاش کرنے کے لیے کیا کوئی اقدامات کیے جا رہے ہیں یا نہیں.  ملک کے انتظامی سربراہ کو صوبہ سندھ کے وزیر اعلی کی تعریف میں نہیں تو حوصہ افزائی کو چند کلمات ضرور ادا کرنے چاہیے تھے جس نے معاملے کی سنگینی کو سب سے پہلے سمجھا.  ملک کے انتظامی سربراہ کو بتانا چاہیے تھا کہ حالات اگر سنگین ہوتے ہیں تو ہر روز کما کر کھانے والوں کو ریلیف دینے کے لیے حکومت کا کوئی پلان ہے یا نہیں. وغیرہ وغیرہ اور وغیرہ.

##############################
https://www.facebook.com/asif.mahmood.1671/posts/2774493109339126
خبردار جو کسی نے زلفی بخاری کے خلاف تفتان میں ہونے والی مجرمانہ غفلت پر کارروائی یا تفتیش کا مطالبہ کیا تو. بغض کے مارے لوگ. آرام سے مرنے کو بھی تیار نہیں ہوتے حالانکہ انہیں بتا بھی دیا گیا ہے کہ سکون صرف قبر میں ہی ہے.

##############################
https://www.facebook.com/asif.mahmood.1671/posts/2774374062684364
”آدمی میں انسان کی تلاش“ ترکش / آصف محمود گھر کے ایک کونے میں ایسی کتابوں کا انبار لگا ہے جنہیں سالوں سے کھول کر نہیں دیکھا ۔ یہ وہ کتابیں ہیں جو بار بار چھانٹی کے باوجود بچ گئی ہیں ۔  ایک محدود اور حسین سٹاک ہے جو نہ کسی دوست کو دیا جا سکتا ہے نہ کسی لائبریری کو ۔ ایک متاع عزیز کی طرح ایک گوشے میں رکھا ہے۔ دیکھتا ہوں اور شانت ہو جاتا ہوں۔ ان دنوں فراغت ہی فراغت ہے۔ سوچا ایک پہر ان کتابوں کے ساتھ گزارا جائے۔ چائے کا کپ ہاتھ میں لیے میں ان کتابوں کے پاس جا بیٹھا اور پھرپورا پہر ایک ہی کتاب پڑھتے بیت گیا ۔ یہ ”آدمی میں انسان کی تلاش“ تھی ۔ یہ کتاب مجھے مرحوم ملک معراج خالد نے دی تھی ۔ ملک صاحب بین الاقوامی اسلامی یونیورسٹی کے ریکٹر تھے اور آئے روز انہیں لوگ کتابیں بھیجا کرتے تھے۔ اس میں سے چھانٹی کر کے ملک معراج خالد مجھے کتابیں دیا کرتے۔ کچھ میرے لیے تحفہ ہوتیں اور کچھ اس ہدایت کے ساتھ دی جاتیں کہ پڑھ کر واپس کردینا ۔ یہ الگ بات کہ نہ میں نے کبھی کوئی کتاب پڑھ کر انہیں واپس کی نہ کبھی انہوں نے دی ہوئی کوئی کتاب واپس مانگی۔ میں جب انہیں ملنے جاتا تو دو تین کتابیں انہوں نے الگ کر کے رکھی ہوتیں۔ اس کتاب کی کہانی بھی بڑی دلچسپ ہے۔ آج یاد آئی تو میں شرمندہ سا ہوا اور مسکرا دیا ۔ میں اس روز صبح کسی کام سے یونیورسٹی پہنچا تو نوٹس بورڈ پر کسی صاحب نے ایک اشتہار لگا رکھا تھا جس پر ان صاحب کی تنظیم کے پروگرام کے ساتھ اوپر لکھا تھا : ملک معراج خالد، پاکستان کا سر سید احمد خان ۔ میں نے نوٹس اتارا اور سیدھا ریکٹر آفس چلا گیا ۔ ملک صاحب کا دفتر درویش کا آستانہ تھا۔ یہاں کوئی روک ٹوک نہ تھی ۔ اندر کوئی میٹنگ ہو رہی ہوتو بتا دیا جاتا تھا ورنہ آمدورفت میں یہاں کوئی رسمی تکلف اور پروٹوکول حائل نہ تھا۔  ملک صاحب اپنے سٹاف کے ساتھ بات چیت کر رہے تھے۔ میں نے سلام کیا اور نوٹس سامنے رکھ دیا ۔ ”سر یہ دیکھیں کیسی کیسی خوشامد ہو رہی ہے آپ کی، کتنا برا لگتا ہے سر، یہ خوشامدی آپ کو سر سید بنا رہے ہیں“۔ ملک صاحب نے مجھے دیکھا پھر نوٹس کو دیکھا اور کہا : تم بیٹھو ذرا۔ میں بیٹھ گیا ۔ آج میں سوچتا  ہوں کتنا بڑا ظرف تھا ان کا ۔ ان کی جگہ میں ہوتا اور کوئی طالب علم اس طرح مجھ سے مخاطب ہوتا تو طوفان آ جانا تھا۔  میرے جیسے لوگ تو فیس بک پر دو سخت تبصرے برداشت نہیں کر پاتے ۔ لیکن وہ معراج خالد تھے جن کا پیغام تھا : محبت فاتح عالم۔ اب کمرے میں میں تھا، ملک صاحب تھے اور ان کے سٹاف کے دو افسران، محمد اسماعیل صاحب اور نوشاہی صاحب ۔ انہوں نے نوٹس اٹھا کر پڑھا اورسٹاف کو ہدایت دی یونیورسٹی سے ایسے تمام نوٹس اتار لیے جائیں اور آئندہ ایسا کوئی نوٹس آویزاں نہ ہونے دیا جائے جس میں میری خوشامد کی گئی ہو۔ میں، ایک طالب علم، یونیورسٹی کے سربراہ کے دفتر میں بیٹھا ابھی چائے ہی پی رہا تھا کہ سارے نوٹس اتار کر پیش کر دیے گئے۔معراج خالد مسکرائے: لو محمود، سارے نوٹس اتر گئے۔ اب نہیں لگیں گے۔۔۔۔۔ ایسے نوٹس پھر نظر نہیں آئے۔ جاتے ہوئے انہوں نے مجھے ایک کتاب دی ۔ یہ وہی کتاب تھی ۔”آدمی میں انسان کی تلاش“۔ کتاب پر لکھا : محبت اور پیار کے ساتھ ، عزیزی محمد آصف محمود کے لیے“۔ یہی کتاب ہاتھ میں لیے اب کتنی ہی دیر سے بت بنے بیٹھا ہوں، چائے ٹھنڈی ہو چکی ہے۔ یادیں پلکوں میں ہجوم کیے ہوئے ہیں ۔  کتنی ہی کتابیں مجھے ملک صاحب نے دی تھیں ۔ بھٹو کی متھ آف انڈی پنڈنس تو انہوں نے اصرار کر کے پڑھوائی تھی ۔ زاہد چودھری کی ”پاکستان کی سیاسی تاریخ“ سمیت بیسیوں کتابیں ۔ مولانا عبید اللہ سندھی کے وہ مداح تھے، ان پر لکھی کچھ کتابیں بھی انہوں نے مجھے دی تھیں ۔ میرے پاس بس یہ ایک ہی بچ رہی ہے۔باقی کہاں گئیں، کچھ خبر نہیں۔ اس کتاب کا حسن یہ ہے کہ اس کا اسلوب بھی ملک معراج خالد جیسا ہے۔ دھیما سا، سادہ سا، دل میں اتر جانے والا ۔ پڑھتے پڑھتے کچھ سطریں میں نے انڈر لائن کی ہیں۔آپ بھی شریک مطالعہ ہو جائیے: عبادت کی قضا ہے، خدمت کی نہیں۔ خاموشی کو سمجھنا ہی اصل سمجھنا ہے۔ سزا خطاؤں کی ہوتی ہے، خامیوں کی نہیں۔ کسی کو سمجھانے سے پہلے اس کو سمجھنا ضروری ہوتا ہے۔ اگر دیے کا تیل صاف نہ ہو تو روشنی بھی صاف نہیں ہوتی۔ ہر تائیس (اناطول فرانس کے ناول تائیس کی ہیروئن، ایک گنہ گار عورت) کے اندر ایک راہبہ چھپی ہوتی ہے اور ہر راہب کے اندر ایک شیطان۔ محبت بہار کے موسم کی طرح اپنے پھول اپنے ساتھ لاتی ہے۔ جب کوئی اپنا غلطی کرتا ہے تو اس میں کچھ غلطی اپنی بھی ہوتی ہے۔ جو فاصلے قربت سے پیدا ہوں وہ بہت طویل ہوتے ہیں۔ محبت اور عزت کبھی یکساں نہیں رہتی، بڑھتی نہیں تو گھٹ جاتی ہے۔ جب رول ماڈل مایوس کرتا ہے تو بڑی مایوسی ہوتی ہے۔ کسی کام کی وجہ اس کا جواز نہیں بن سکتی۔ جو سوچ کر اختلاف کرے، وہ اتفاق سے قریب تر ہوتا ہے۔ فرد ہو یامعاشرہ، تبدیلی اندر سے آتی ہے۔ کھڑکی کے سامنے کھڑا ہونا آئینے کے سامنے کھڑا ہونے سے بہتر ہے۔ نصیحت کرنے اور اصلاح کرنے میں فرق ہے۔ آدمی اور انسان میں فرق ہے۔آدمی پیدا ہوتا ہے، انسان بنتا ہے۔ کوئی رکاوٹ انسان کے حوصلے سے اونچی نہیں ہوتی۔ برداشت پتھروں کا سینہ شق کر دیتی ہے۔ کبھی اس غلط فہمی میں نہ رہنا کہ کوئی قریب ہے تو وہ دور نہیں۔ سب سے اچھی کتاب وہ ہے جو آدمی کو انسان بنائے۔ ہر چھپی ہوئی چیز، جس کی جلد خوشنما اور کور خوبصورت ہو، کتاب نہیں ہوتی۔ بگڑی بات درگزر سے بن جاتی ہے۔ دوسرے کی عزت کو اپنی توہین سمجھنے کی غلطی کبھی نہ کرنا۔ کسی نعمت اور محبت کی قدر کے لیے اس کے چھن جانے کا انتظار کبھی نہ کرنا۔ اچھا شوہر ہونا اچھا باپ ہونے سے بھی زیادہ مشکل ہے۔ نہ ماننے اور انکار کرنے میں فرق ہے۔ ماننے اور انکار نہ کرنے میں بھی فرق ہے۔ لاتعلق ہونے اور بے پرواہ ہونے میں فرق ہے۔ خوش ہونا اور چیز ہے اور کوئی تکلیف نہ ہونا اور چیز ہے۔ علم حاصل کرنے میں اور نمبر حاصل کرنے میں فرق ہے۔ برسوں بعد آج یہ کتاب تھامے بیٹھا ہوں اور یوں لگ رہا ہے ملک معراج خالد کہیں دور سے سرگوشی کر رہے ہوں : محبت فاتح عالم ۔ ان جیسا بننا ہم جیسوں کے بس کی بات نہیں ۔ خدا ان کی قبر کو اپنی رحمتوں سے منور فرمائے۔ وہ ایک فرد نہیں پورا مکتب تھے۔  راستو کیا ہوئے وہ لوگ کہ آتے جاتے میرے آداب پہ کہتے تھے کہ جیتے رہیے ..

##############################
https://www.facebook.com/asif.mahmood.1671/posts/2777380379050399
وزیر اعلی گلگت برادرم حفیظ الرحمن کے ترجمان رشید ارشد صاحب سے ابھی بات ہوئی ہے ان کا کہنا ہے ڈاکٹر اسامہ زندہ ہیں. البتہ گردے فیل ہو چکے ہیں اور دعاؤں کی ضرورت ہے. انہوں نے مزید یہ بتایا کہ ڈاکٹر اسامہ کرونا کے مریضوں کا علاج کر رہے تھے لیکن انہیں کرونا نہیں ہوا. ان کے گردے فیل ہوئے ہیں. اللہ انہیں صحت کاملہ عطا فرمائے آمین.

##############################
https://www.facebook.com/asif.mahmood.1671/posts/2777322592389511
محترمہ یاسمین راشد صاحبہ بھی آخری تجزیے میں نونہال انقلاب ہی نکلیں. اقتدار کیا ملا لہجے میں رعونت در آئی اور گفتگو کے آداب بھول گئے. سیدنا علی رضی اللہ عنہ نے فرمایا تھا : اقتدار آدمی کو تبدیل نہیں کرتا بے نقاب کرتا ہے. قافلہ انقلاب لمحہ لمحہ بے نقاب ہو رہا ہے. ڈھنگ کا کام ان سے ہو نہیں رہا. نا اہلی گویا کم عذاب تھا کہ بد زبانی اس پر سوا ہے.

##############################
https://www.facebook.com/asif.mahmood.1671/posts/2781478381973932
کرونا: روس میں کیوں نہ پھیل سکا؟ ترکش / آصف محمود کیا آپ نے غور کیا کرونا جس نے ساری دنیا کو سراسیمگی میں مبتلا کر رکھا ہے ، روس میں کیوں نہ پھیل سکا ۔ روس بھی تو چین کا پڑوسی ہے اور پڑوسی بھی ایسا کہ مشترکہ سرحد چار ہزار دو سو نو کلومیٹر پر پھیلی ہے۔ یہ دنیا کی چھٹی طویل ترین سرحد ہے۔ یہ ایک دلچسپ کہانی ہے اور اس میں ہمارے لیے عبرت اور حکمت ، دونوں کا سامان موجود ہے۔  31 دسمبر کو چین میں نمونیے کے کچھ ایسے کیس سامنے آئے جو عام نمونیا سے مختلف تھے۔ آپ چین کا رد عمل دیکھیے ، اسی شام سائنسدانوں کو ڈیوٹی سونپ دی گئی کہ اس کے محرکات تلاش کریں ۔ عمومی خیال تھا یہ سارس وائرس ہے۔ پانچ جنوری کو چین کے سائنسدانوں نے کہہ دیا کہ یہ سارس نہیں ہے۔ سات جنوری کو چین کے سائنسدان نتیجے پر پہنچ چکے تھے کہ یہ کورنا فیملی کا ایک نیا اور مہلک وائرس ہے۔ غور فرمائیے یہ سارا کام اکتیس دسمبر سے سات جنوری کے دوران ہو چکا تھا ۔  اب روس کی سنیے۔ روس میں کرونا کا پہلا کیس ا کتیس جنوری کو سامنے آیا ۔ اس سے ایک دن پہلے یعنی تیس جنوری کو روس سرحد پار کرنے والی مسافر ٹرینوں پر پابندی لگا چکا تھا ۔ غور فرمائیے : پہلا کیس سامنے آنے سے ایک دن پہلے احتیاطی تدابیر لی جا چکی تھیں ۔  پہلا کیس سامنے آیا تو تدابیر مزید سخت کر دی گئیں اور دو فروری کو روس نے وہ ساری مسافر ٹرینیں بھی تا حکم ثانی بند کر دیں جو روس اور چین کے درمیان مسافروں کی آمدورفت کا ذریعہ تھیں۔  اکتیس جنوری کو کو روس میں جن دو افراد میں کرونا وائرس کی تصدیق ہوئی ان دونوں کا تعلق چین سے تھا ۔ روس اس ٹیسٹ کے نتائج آنے سے ایک دن پہلے منگولیا والی سرحد بند کر چکا تھا ۔ چین سے صرف ان شہریوں کو واپس آنے کی اجازت دی گئی جو اس سے پہلے ہی روس میں قیام پزیر تھے۔ ان کے لیے بھی لازم قرار دیا گیا کہ وہ چودہ دن قرنطینہ میں رہیں گے اور اس کے بعد روس میں داخل ہو سکیں گے۔ روس نے اسی دن فضائی رابطے بھی محدود کر دیے۔ چین کے صرف تین شہروں کے ساتھ یہ رابطہ باقی رکھا گیا۔ جس روز روس کے اندر کرونا کا پہلا کیس سامنے آیا اسی روز چینی سرحد پر قرنطینہ فعال ہو چکے تھے۔  چنانچہ آپ کو یہ جان کر حیرت ہو گی کہ روس میں کرونا وائرس سے پہلی ہلاکت 19 مارچ کو ہوئی اور وہ بھی ایک 79 سالہ بوڑھی عورت کی ۔ اس کے بارے میں بھی روسی ڈاکٹرز کا کہنا ہے کہ وہ اتنی بوڑھی نہ ہوتیں تو ان کی جان بچائی جا سکتی تھی۔  انیس مارچ تک چین میں کرونا وائرس کے کل 80 ہزار 9 سو سات کیس رپورٹ ہوئے اور 3 ہزار 2 سو بیالیس لوگ مارے گئے ۔اٹلی میں 35 ہزار سات سو تیرہ کیس رپورٹ ہوئے اور 2987 اموات ہوئیں ۔ دوسری طرف روس ہے، جس کی ہزاروں کلومیٹر کی سرحد چین کے ساتھ ہے وہاں پہلی موت انیس مارچ کو ہوتی ہے۔ آپ روس کی کامیاب اور فعال حکمت عملی کا اندازہ اس بات سے لگائیے کہ قریبا پندرہ کروڑ کی آبادی کے اس ملک میںاکتیس جنوری سے اب تک کرونا کے صرف 253 مریض موجود ہیں اور ان میں سے صرف ایک مریض مرتا ہے ۔  سوال یہ ہے کہ روس نے یہ غیر معمولی کامیابی کیسے حاصل کی؟ جواب بہت سادہ ہے۔ روس کی قیادت نے بیٹھ کر تماشا نہیں دیکھا ۔ اس نے صرف فیس بک اور ٹوئٹر پر اپنی قابلیت کے جوہر نہیں دکھائے۔ اس نے آئندہ خطرے کو محسوس کیا اور فوری طور پر طے کیا کہ اس خطرے سے کیسا نبٹنا ہے اور پھر اسی وقت ساری ریاستی مشینری کو متحرک کر دیا۔ چنانچہ آج یہ عالم ہے کہ سی این این پر حیرت بھرا سوال پوچھا جا تا ہے : روس میں کرونا کے مریض اتنے کم کیسے ہیں؟ اس کا جواب ولادی میر پیوٹن ہے ، جو اتنا ہینڈ سم بھی نہیں ہے ، تھوڑا گنجا بھی ہے لیکن اس میں قیادت کے اوصاف موجود ہیں۔  اب آپ ذرا پاکستان کی طرف آئیے۔ چین میں کرونا 31 دسمبر سے پھیل چکا تھا ۔ ہم نے اس دوران کوئی حفاظتی قدم نہیں اٹھایا ۔ ایران میں 19 فروری کو پہلا کیس کنفرم ہوا ۔ یہ کیس قم کے مقام پر سامنے آیا ۔ ایران اور سعودی عرب دو ایسے ممالک ہیں جہاں پاکستان سے لاکھوں زائرین جاتے ہیں ۔ تہران ٹائمز ( 2 جنوری )کے مطابق دو ماہ میں 75 ہزار پاکستانی زائرین ایران گئے۔ سوال یہ ہے کہ ہماری حکومت نے ان زائرین کی واپسی پر ان کی سہولت کو مدنظر رکھتے ہوئے کیا طبی اقدامات اٹھائے؟  کیا وفاق اور صوبائی حکومت کو علم نہیں تھا کہ ایران سے کتنے ہزار زائرین واپس اپنے وطن آ رہے ہیں ؟ کیا ان زائرین کی سکریننگ اور ان کی رہائش کا کوئی معقول انتظام کیا گیا ؟ کیا وفاقی اور صوبائی وزراء کے لشکر اس لیے دھرتی پر اتر چکے ہیں کہ پہلے پہر حریفوں کی تضحیک کریں ، پھر بیپر دیں اور ٹویٹ فرمائیں اور دوسرے پہر ملک بھر میں واٹس ایپ فرماتے رہیں کہ آج ہمارے کمالات کی یہ فہرست ہے؟  روس اگر فوری طور پر ایک خطرے کو بھانپ کر سرحدوں پر قرنطینہ قائم کر سکتا ہے تو ہم کیوں نہیں کر سکتے؟ قرنطینہ قائم کرنے کے لیے اربوں ڈالر نہیں چاہیے صرف بصیرت ، حکمت اور احساس کی ضرورت ہے۔ مصیبت یہ ہے کہ یہ چیز آپ کو آئی ایم ایف اور ورلڈ بینک سے بھی نہیں مل سکتی ۔ یہ مجرمانہ غفلت نہیں تو اور کیا ہے کہ سفر سے تھکے زائرین واپس اپنے وطن پہنچیں تو آپ کے پاس نہ ان کی سکریننگ کا کوئی بندابست ہو نہ ان کی اچھی رہائش کا اور آپ قرنطینہ بھی قائم کریں تو ایسی بد انتظامی کے ساتھ کہ زائرین کی چیخیں نکل جائیں ۔ کیا قرنطینے ایسے ہوتے ہیں کہ ہجوم اکٹھا کر دو تا کہ جو متاثر نہ ہو اسے بھی کرونا ہو جائے۔ کوئی بد انتظامی سی بد انتظامی ہے۔  صر ف سندھ حکومت تھی جس نے اس خطرے کو محسوس کیا ۔ غریبوں اور متاثرین کے لیے عملی اقدامات بھی صرف سندھ حکومت نے اٹھائے ہیں ۔ سندھ حکومت چیختی رہی کہ ایک وزیر کے کہنے پر تفتان سے زائرین کو سکریننگ کے بغیر نکال دیا گیا ہے اور کسی نے اس دہائی کو سننا گوارا نہ کیا۔ یہاں ایک لمحے کو رک کر سوچیں کیا پیوٹن حکومت کے کسی وزیر پر ایسا الزام لگا ہوتا کہ اس نے منگولیا کی سرحد پر کچھ لوگوں کو بغیر سکریننگ کے روس میں داخلے کی اجازت دی تو وہ ہینڈ سم ابھی تک پیوٹن کی کابینہ کا حصہ ہوتا؟  سندھ حکومت درخواست پر درخواست کرتی رہی کہ بغیر سکریننگ کے چار سو زائرین پنجاب میں داخل ہو چکے ہیں خدا کا واسطہ ہے انہیں تلاش کر کے ان کا چیک اپ کرائیں لیکن پنجاب میں کسی نے ان کی بات کو کوئی اہمیت نہیں دی ۔ اب بلا سر پر ہے۔ صحافی سوال پوچھ لے تو وزیر صحت کوتوال بن جاتی ہیں۔  عزیزہم وطنو ! بس آپ نے گھبرانا نہیں ہے. ...

##############################
https://www.facebook.com/asif.mahmood.1671/posts/2780335338754903
بہت رونق ہے بازاروں میں گلیوں میں محلوں میں پر اس رونق سے شہر دل میں ویرانی بہت ہے  منیر نیازی

##############################
https://www.facebook.com/asif.mahmood.1671/posts/2782149608573476
جو تباہ کن غفلت ہونا تھی وہ تو ہو گئی اب آگے کیا ہو سکتا ہے؟ حکومت کو کچھ انسان دوست اقدامات اٹھانے چاہییں. مثلاً 1. یوٹیلیٹی بلز ایک خاص حد تک معاف کیے جائیں. یا ان میں کچھ فیصد ریلیکس کیا جائے. یا ان کی ادائیگی کی مدت چھ ماہ یا سال تک بغیر جرمانے کے بڑھائی جائے. 2. موبائل کمپنیوں سے بات کی جائے. ظاہر ہے یہ بل معافی کی بات تو نہیں ہو گی البتہ ادائیگی کی مدت میں کچھ ماہ توسیع کی جائے اور عدم ادائیگی پر کسی کی سروس بند نہ کی جائے بلکہ اسے محدود حد تک سروس سے مستفید ہونے دیا جائے. 3. اس میکانزم کو واضح کیا جائے کہ نادار لوگوں کی دیکھ بھال کیسے ہو گی؟ محض کارروائی ڈالنے کے لیے گندم کی بوریاں جمع کر کے اوپر حکومت پنجاب لکھ کر اس کی تصویر شیر نہ کی جائے بلکہ لوگوں کو بتایا جائے ان بوریوں میں سے مٹھی بھر گندم کے حصول کا طریقہ کار کیا ہو گا؟ 4. نجی شعبے کو پابند کیا جائے وہ اس دورانیے میں کسی کی تنخواہ نہ کاٹے. سوال یہ ہے کہ کمزور معیشت میں یہ کام کیسے ہو سکتے ہیں؟ جواب بہت سادہ ہے. 1. ڈیم فنڈکو استعمال میں لائیں. 2. ترقیاتی بجٹ کو اس میں صرف کر دیں. 3. باہر سے جو عطیات ملینگے ان کا کچھ حصہ سچ مچ میں عوام پر لگ جائے تو کوئی مضائقہ نہیں ہو گا. وزیر اعلی سندھ نے بھی کرونا ختم نہیں کر لیا. ان کی تعریف اس لیے ہو رہی ہے کہ انہوں نے عوام کی خیر خواہی کے کچھ عملی اقدامات اٹھائے ہیں جن میں کچھ کا اوپر ذکر کیا گیا ہے. مراد علی شاہ کی تعریف کو اپنی توہین سمجھنے کی بجائے ایسا کچھ کر دکھائیے کہ آپ کی بھی تعریف کی جائے.

##############################
https://www.facebook.com/asif.mahmood.1671/posts/2786679921453778
پروفیسر خورشید احمد صاحب کے سامنے ایک صاحب نے جاوید غامدی صاحب کے بارے میں بہت سخت الفاظ استعمال کیے. پروفیسر صاحب چلتے چلتے رک گئے اور کہا: دیکھیے ان سے اختلاف کیا جا سکتا ہے لیکن اجتہاد کے لیے کسی صاحب علم میں جن شرائط کا ہونا ضروری ہے وہ شرائط ان میں پائی جاتی ہیں.

##############################
https://www.facebook.com/asif.mahmood.1671/posts/2791778850943885
تیس سالوں ملک میں صحت کے حوالے سے کوئی انقلاب نہیں آ سکا، اس سے تو ہر ذی شعور متفق ہے. لیکن سات سالوں میں کے پی کے میں صحت کے حوالے سے انقلاب کی کونسی الف طلوع ہوئی ہے اس سے صرف نظر بھی ممکن نہیں. سابقہ حکمران اچھے ہوتے تو آپ کو کوئی کیوں لاتا؟ آپ لب تک دوسروں کو لعن طعن کر کے وقت گزاری کریں گے. وہ برے تھے بد بخت تھے اب یہ سوال نہیں. اس وقت سوال یہ ہے کہ آپ کیا ہیں اور آپ کا نامہ اعمال کیا ہے.

##############################
https://www.facebook.com/asif.mahmood.1671/posts/2791744567613980
نسیم زہرہ کا سوال تھا : ایک ہسپتال میں مریض کی سانس اکھڑی وہ چیختا رہا، چار گھنٹے تڑپنے کے بعد بھی ڈاکٹر نہیں آئے بلکہ سینٹری ورکر بھیج کر اسے رسیوں سے باندھ دیا گیا. صبح کھولا تو وہ واش روم گیا وہیں مر گیا. پلیز وزیراعظم صاحب میں نے اس کی ویڈیو آپ کو بھیج دی تھی اس کی انکوائری کرائیں. وزیراعظم نے جواب میں بے زاری سے فرمایا : ہم ہر چیز کی انکوائری کراتے ہیں لیکن یہ دیکھیں کہ بیس تیس سال جو حکمران رہے انہوں نے ہیلتھ سسٹم کے لیے کیا کیا؟ بیس تیس سال حکمران رہنے والوں کی نا اہلی اپنی جگہ، انہی سے تنگ آکر تو لوگوں نے عمران کو ووٹ دیا. اس نا اہلی کا انکار نہیں لیکن اس سوال کا کیا یہ  جواب بنتا تھا؟ تردید کی ہوتی، وضاحت کی ہوتی، درد مندی کے دو بول دیے ہوتے. اتنی لاتعلقی، اتنی بے نیازی؟

##############################
https://www.facebook.com/asif.mahmood.1671/posts/2793505380771232
ادرک دار چینی لونگ وغیرہ کے قہوے کی افادیت کا میں تو عرصے سے قائل ہوں . اب اس افادیت کا ابلاغ ذرا زیادہ ہونے لگا ہے تو پبلک سروس میسج کے طور پر ایک گزارش کر دوں کہ یہ قہوہ بلاشبہ سینے کے انفیکشن، سانس کی تکلیف گلے کی خرابی زکام فلو وغیرہ کا تیر بہدف نسخہ ہے لیکن اسے زیادہ مقدار میں پینے سے بلڈ پریشر بھی ہائی ہو سکتا ہے. لہذا ہاتھ ہولا رکھیں. اعتدال ہی اچھا راستہ ہے.

##############################
https://www.facebook.com/asif.mahmood.1671/posts/2793230937465343
نکھرا نکھرا 🤩🤩🤩

##############################
https://www.facebook.com/asif.mahmood.1671/posts/2796351493819954
کوئی تصویر رہ تو نہیں گئی؟  مراد علی شاہ صاحب نے مصنوعی طور پر نیک نامی قائم کی تھی قبلہ شاہ صاحب نے پیپلز پارٹی اور اپنے تاثر کو  قدرتی شکل میں بحال کر دیا.

##############################
https://www.facebook.com/asif.mahmood.1671/posts/2796309417157495
سابق برطانوی وزیراعظم گورڈن براؤن نے کرونا سے نبٹنے کے لیے ایک "گلوبل حکومت" کا تصور پیش کیا ہے. اہل علم اس پر کیا رائے رکھتے ہیں؟

##############################
https://www.facebook.com/asif.mahmood.1671/posts/2796351493819954
کوئی تصویر رہ تو نہیں گئی؟  مراد علی شاہ صاحب نے مصنوعی طور پر نیک نامی قائم کی تھی قبلہ شاہ صاحب نے پیپلز پارٹی اور اپنے تاثر کو  قدرتی شکل میں بحال کر دیا.

##############################
https://www.facebook.com/asif.mahmood.1671/posts/2796309417157495
سابق برطانوی وزیراعظم گورڈن براؤن نے کرونا سے نبٹنے کے لیے ایک "گلوبل حکومت" کا تصور پیش کیا ہے. اہل علم اس پر کیا رائے رکھتے ہیں؟

##############################
https://www.facebook.com/asif.mahmood.1671/posts/2796351493819954
کوئی تصویر رہ تو نہیں گئی؟  مراد علی شاہ صاحب نے مصنوعی طور پر نیک نامی قائم کی تھی قبلہ شاہ صاحب نے پیپلز پارٹی اور اپنے تاثر کو  قدرتی شکل میں بحال کر دیا.

##############################
https://www.facebook.com/asif.mahmood.1671/posts/2796309417157495
سابق برطانوی وزیراعظم گورڈن براؤن نے کرونا سے نبٹنے کے لیے ایک "گلوبل حکومت" کا تصور پیش کیا ہے. اہل علم اس پر کیا رائے رکھتے ہیں؟

##############################
https://www.facebook.com/asif.mahmood.1671/posts/2798206713634432
کرونا وائرس کے ہنگام عمران خان نے ایک کام اچھا بھی کیا ہے. اور وہ ہے ملک کو مکمل لاک ڈاون کرنے یا کرفیو لگانے کی مزاحمت. دریا کنارے بیٹھے آدمی کو اس شخص کی محرومی کا اندازہ نہیں ہو سکتا جسے ہر پہر پیاس بجھانے کے لیے کنواں کھودنا پڑے. آسودہ طبقے کو کیا خبر غریب کے مسائل کیا ہیں. عمران خان کا فیصلہ درست ہے. اگر چہ اس کے فیصلے کو عملا روند دہا گیا ہے.

##############################
https://www.facebook.com/asif.mahmood.1671/posts/2798981513556952
وزیراعظم چاہتے تو آج خطاب فرمانے کی بجائے دیسی مرغی بھی تناول فرما سکتے تھے لیکن ملک اور قوم کی خاطر انہوں نے خطاب فرما دیا.

##############################
https://www.facebook.com/asif.mahmood.1671/posts/2798693290252441
فاصلے ایسے بھی ہوں گے یہ کبھی سوچا نہ تھا

##############################
https://www.facebook.com/asif.mahmood.1671/posts/2800621336726303
کرفیو اور مکمل لاک ڈاون کے علمی اور فکری مطالبے کا خلاصہ بہت سادہ سا ہے. آسودہ حال اور دو تین ماہ گھر بیٹھ کر کھانے کی صلاحیت رکھنے والے نابغے یہ چاہ رہے ہیں کہ غریب بیوی بچوں سمیت  بھوک سے مرتا ہے تو مر جائے ہم آسودہ اور نیم آسودہ لوگ وائرس سے محفوظ رہیں. یہ مطالبہ خیر خواہی کی بنیاد پر نہیں کیا جا رہا. یہ مطالبہ  خوف خود غرضی اور سفاک قسم کی بے رحمی کی بنیاد پر کیا جا رہا ہے.

##############################
https://www.facebook.com/asif.mahmood.1671/posts/2800591696729267
کرونا سے نبٹنے کے لیے دنیا جہاں اتنے غیر معمولی کام کر رہی ہے وہیں کشمیر اور غزہ کا لاک ڈاؤن بھی ختم کروا دے. کیا پتا عالم اسباب میں اللہ کی رحمت غالب آجائے. اپنی کم مائیگی تو دنیا دیکھ ہی چکی.

##############################
https://www.facebook.com/asif.mahmood.1671/posts/2802266106561826
کرونا ریلیف فنڈ : چند گزارشات آصف محمود عمران خان نے کرونا ریلیف فنڈ قائم کر دیا ہے، سوال یہ ہے قرض اتارو ملک سنوارواور ڈیم فنڈ جیسے تجربات کے بعد کیا ہمیں اس فنڈ میں رقوم جمع کرانی چاہییں؟  ماضی کے تلخ تجربات، عمال حکومت کی بد عنوانی اور  عمران خان کے طرز حکومت سے شدید تر مایوسی کے باوجود اس سوال کا جواب اثبات میں ہے۔ تمام حجت کے طور پر ہی سہی، ہمیں اپنی حیثیت کے مطابق اپنا کردار ادا کرنا ہو گا۔  سوال البتہ کچھ اور ہے اور اس سوال نے گویا عمران خان کو کٹہرے میں لا کھڑا کر دیا ہے.......................... .......... ........

##############################
https://www.facebook.com/asif.mahmood.1671/posts/2802141209907649
صبح دم
