
##############################
https://web.facebook.com/hm.zubair.52/posts/2860235974006149?comment_tracking=%7B%22tn%22%3A%22O%22%7D
کیا جنت میں شوہر یا بیوی بدلنے کی اجازت ہو گی؟ ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ یہ سوال کئی ایک لوگ کرتے ہیں، اور بہت اہم سوال ہے، خاص طور ان میاں بیوی کے لیے، جو بیچارے ایک دوسرے سے بہت ہی تنگ ہیں اور ان کا کہنا ہے کہ صرف بچوں کی خاطر نباہ کیے ہوئے ہیں۔ بہرحال اس قسم کے خیالات دراصل شیطان کا وسوسہ ہیں کہ جب تک دونوں حیات ہوتے ہیں تو باہمی اختلافات اور روز روز کے جھگڑوں کی وجہ سے ایک دوسرے کی شکل دیکھنے کے روادار نہیں ہوتے لیکن جب ان میں سے کوئی ایک دنیا سے چلا جاتا ہے تو دوسرا اس کے پیچھے روتا رہتا ہے اور اب اسے لگتا ہے کہ ان لڑائی جھگڑوں کی وجہ سے ہی تو اس گھر میں رونق تھی۔ تو اللہ عزوجل نے اس تعلق کو بنایا ہی ایسا ہے، اندر سے بہت مضبوط، باہر سے کھوکھلا۔  تو پہلی بات تو یہ ہے کہ جنت میں بھی نکاح اور شادی ہو گی جیسا کہ اللہ عزوجل نے فرمایا: كَذَلِكَ وَزَوَّجْنَاهُمْ بِحُورٍ عِينٍ (54)۔ ترجمہ: ہم ان کے نکاح میں موٹی آنکھوں والی حوریں دے دیں گے۔ تو جو عورت اور مرد اس دنیا میں کنوارے رہ گئے تو جنت میں ان کو اختیار ہو گا کہ آپس میں نکاح کر لیں۔ دوسری بات یہ ہے کہ جنت میں کوئی سیکس فری سوسائٹی نہیں ہو گی کہ ہر مرد اور عورت کو آپس میں تعلق قائم کرنے کی اجازت ہو تو ایسا نہیں ہو گا۔ جو بھی تعلق قائم ہو گا، وہ نکاح کے ذریعے ہو گا۔ اور مرد کے نکاح پر چار کی پابندی بھی نہیں ہو گی جیسا کہ سنن الترمذی کی روایت میں ہے: وَيُزَوَّجُ اثْنَتَيْنِ وَسَبْعِينَ زَوْجَةً مِنْ الْحُورِ الْعِينِ۔ شہید کا نکاح بہتر جنتی عورتوں سے کیا جائے گا۔  تیسری بات یہ کہ جنت میں بھی اخلاقی اقدار قائم ہوں گی، البتہ اس طرح کی شریعت کے ہم پابند نہیں ہوں گے جیسا کہ دنیا میں پابندی ہے کہ جنت آسائش ہے، بوجھ نہیں۔ البتہ وہ اخلاقی اقدار جو انسانی فطرت کا حصہ ہیں تو وہ باقی رہیں گی جیسا کہ کوئی شخص اپنی محرم عورت یعنی ماں بہن سے نکاح نہیں کرے گا، زنا نہیں ہو گا، مرد وزن میں فاصلہ رہے گا، شرم وحیاء ایک اخلاقی قدر کے طور باقی ہو گی جیسا کہ اللہ عزوجل نے جنتی عورتوں کے بارے فرمایا: فِيهِنَّ قَاصِرَاتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَلا جَانٌّ (56)۔ ترجمہ: ان جنتوں میں ایسی بیویاں ہیں جنہوں نے اپنی نگاہیں نیچی رکھی ہوں گی اور انہیں اس سے پہلے کسی جن یا انسان نے چھوا تک نہ ہو گا۔ تو جنتی عورت میں شرم وحیاء کے ساتھ شرم گاہ کی حفاظت کا تصور بھی دیا گیا ہے۔ چوتھی بات یہ  کہ اگر کوئی شخص دنیا میں کسی سے محبت کرتا ہے لیکن اس سے شادی نہ ہو سکی تو کیا جنت میں اس سے شادی کر پائے گا؟ جواب: جی ہاں، جیسا کہ قرآن میں ہے: وَفِيهَا مَا تَشْتَهِيهِ الأَنْفُسُ وَتَلَذُّ الأَعْيُنُ وَأَنْتُمْ فِيهَا خَالِدُونَ (71)۔ ترجمہ: اور ان جنتوں میں تمہیں وہ سب کچھ ملے گا جس کی تمہارا نفس خواہش کرے گا اور وہ بھی کہ جس سے تمہاری آنکھیں ٹھنڈی ہوں۔ اور اگر کسی کی دنیا میں شادی ہوئی لیکن وہ جنت میں کسی اور کے ساتھ رہنا چاہتا ہے تو کیا اسے اس کی اجازت ہو گی؟ جواب: جیسے دنیا میں اجازت ہے کہ اپنا پارٹنر تبدیل کر لے تو جنت میں بھی یہ اجازت ہو گی۔ ارشاد باری تعالی ہے: وَلَكُمْ فِيهَا مَا تَشْتَهِي أَنفُسُكُمْ وَلَكُمْ فِيهَا مَا تَدَّعُونَ (31)۔ اور جنت میں جو تمہارا نفس چاہے گا، وہ ملے گا، اور جو بھی  تم مانگو گے، وہ بھی ملے گا۔ میت کے لیے دعا میں ہے کہ اسے دنیا کے پارٹنر سے بہتر پارٹنر ملے: وأبدله داراً خيراً من داره، وأهلاً خيراً من أهله، وزوجاً خيراً من زوجه۔

##############################
https://web.facebook.com/hm.zubair.52/posts/2858135874216159?comment_tracking=%7B%22tn%22%3A%22O%22%7D
اصول حدیث کورس (Science of Hadith Terminology) ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ اصول حدیث کورس کے نام سے 13 لیکچرز پر مشتمل ایک پروگرام ریکارڈ کروایا ہے جس سلسلے کا پہلا لیکچر پیش خدمت ہے۔ کورس کے تمام لیکچرز سے استفادہ کے لیے الحکمہ یو۔ٹیوب چینل کو سبسکرائب کر لیں کہ جس کے بعد وقتا فوقتا ویڈیوز کے اپ۔لوڈ ہونے کے نوٹیفکیشن آپ کو موصول ہوتے رہیں گے۔ اصول حدیث سے مراد ان قواعد وضوابط اور اصطلاحات (Principles and Terminologies) کا مطالعہ ہے جن کا جاننا حدیث کے مطالعے کے لیے ضروری ہے۔ 

##############################
https://web.facebook.com/hm.zubair.52/posts/2862096710486742?comment_tracking=%7B%22tn%22%3A%22O%22%7D
پٹرول بم  -------- انہیں اگر لگتا ہے کہ حکومت نے پٹرول بہت مہنگا کر دیا ہے تو یہ اپنی بائیک/گاڑی میں پانی کیوں نہیں ڈلوا لیتے ؟ نیسلے کی ڈیڑھ لیٹر کی بوتل ابھی بھی مارکیٹ سے 60 میں مل رہی ہے، ایک دم خالص پانی، ہائی آکٹین کی طرح ۔۔۔ دہائیوں کا گند ہے جو خان صاحب صاف کر رہے ہیں، محض سو دنوں یا سال بھر میں تو صاف ہونے سے رہا، تب تک نیسلے کے پانی سے گاڑیاں چلائیں، ملک کو کہیں پہنچانا ہے تو قربانی تو دینی پڑے گی ناں ۔۔۔ اور اگر بسوں، ویگنوں کے کرائے بڑھ گئے ہیں تو سائیکل چلا لیں، آخر کو ہالینڈ کا وزیراعظم بھی تو سائیکل پر پارلیمنٹ آتا جاتا ہے ناں ۔۔۔

##############################
https://web.facebook.com/hm.zubair.52/posts/2863650216998058?comment_tracking=%7B%22tn%22%3A%22O%22%7D
خائن یا جھوٹا ------------- دوست کا سوال ہے کہ نواز کے دور حکومت میں ان کے بارے تو آپ کی تنقیدی اور طنزیہ پوسٹیں پڑھنے کو نہیں ملتی تھیں تو یہ خان صاحب سے کس چیز کا بدلہ لے رہے ہیں؟ جواب: دیکھیں حامد، ہم نواز کے وکیل ہر گز نہیں ہیں اور ہم یہ بات اسی وال سے کئی مرتبہ کر چکے۔ اصل مسئلہ یہ ہے کہ ایک طرف خائن ہے تو دوسری جھوٹا ہے تو ہم نے خائن کو جھوٹے پر کچھ وجوہات سے ترجیح دی ہوئی ہے کہ جن میں سے ایک بڑی وجہ یہ ہے کہ خائن پرانا اور تجربہ کار آدمی ہے اور ہمیں لگتا ہے کہ اس کے آنے سے غریب آدمی کو نسبتا زیادہ ریلیف ملتا ہے۔ باقی ہم خائن کو خائن سمجھتے ہیں لیکن جھوٹے کو بھی جھوٹا کہتے ہیں اور اسی لیے کہتے ہیں کہ کچھ لوگوں نے اس کے صادق وامین ہونے کا ڈھنڈورا پیٹ رکھا ہے۔ باقی خیانت ہو یا جھوٹ دونوں منافقوں والی صفات ہیں جیسا کہ ایک حدیث میں ہے کہ منافق کی تین نشانیاں ہیں؛ جب بولے جھوٹ بولے، وعدہ کرے تو خلاف ورزی کرے، اور امانت دیا جائے تو خیانت کرے۔ تو پہلی دو بدرجہ اتم خان صاحب میں موجود ہیں جبکہ تیسری نواز میں۔ اور جہاں تک لعنت بھیجنے کا تعلق ہے تو ضرور خائن پر بھیجیں، لیکن اس کے ساتھ جھوٹے پر بھی بھیجیں کہ خود خدا نے اپنی آخری کتاب میں اسے لعنت کا مستحق ٹھہرایا ہے جیسا کہ ارشاد باری تعالی ہے کہ جھوٹوں پر اللہ کی لعنت ہو۔ تو اگر تو ہمارا اور آپ کا اختلاف اس میں ہے کہ خائن اور جھوٹا دو بیماریاں ہیں کہ جن سے ہمیں مفر نہیں کہ ان میں سے ایک کو تو لازما گلے لگانا ہے لہذا ہمیں ان میں سے کسی ایک کا انتخاب کرنا ہے تو بھلے آپ جھوٹے کا کر لیں، اسے جھوٹا مانتے ہوئے یا ہم خائن کا کر لیں، اسے خائن تسلیم کرتے ہوئے، تو ہمارا اور آپ کا اختلاف اتنا بڑا نہیں ہے۔ لیکن اگر آپ خود چودہ پنکچر لگا کر پینتیس لگانے والوں کو گالیاں دیں گے تو پھر ہم آپ کو آپ کی اوقات ضرور یاد دلائیں گے کہ آپ کی پارٹی اور لیڈران زم زم کے پانی سے نہیں دھلے ہوئے بلکہ اسی کیچڑ کی پیدائش ہیں کہ جس میں نون لیگ اور پیپلز پارٹی پیدا ہوئی بلکہ وہ سب انہی پارٹیوں کے بھگوڑے اور لوٹے ہی تو ہیں۔ پہلے بے جا مقدمہ بنا کر فریق مخالف کو ہتھکڑی لگائیں، عوامی پریشر بڑھے تو چھٹی کے دن اتوار کو خصوصی عدالت لگا کر رہا کر دیں، اور اس تماشے کا نام احتساب رکھ چھوڑیں۔ ایک کروڑ نوکریاں دیں گے، پچاس لاکھ گھر تقسیم کریں گے، قسمیں اٹھا اٹھا کر کہا کہ حکومت میں آئیں گے تو قرض نہیں لیں گے، آئی، ایم، ایف کے پاس جانے کی بجائے خود کشی کو ترجیح دیں گے، امیدواروں کو نہیں خریدیں گے، جنوبی پنجاب کو سو دن میں صوبہ بنا دیں گے، تین ماہ تک کوئی غیر ملکی دورہ نہیں کریں گے، وزیر اعظم ہاوس کو یونیورسٹی بنائیں گے، شیخ رشید کو تو میں اپنا چپڑاسی بھی نہ رکھوں وغیرہ وغیرہ، ایک لمبی فہرست ہے، کیا کیا گنوائیں۔  یہ چپڑاسی نہ رکھنے والی دو منٹ کی ویڈیو ضرور سن لیں تا کہ جھوٹے کے صادق وامین ہونے کا وہم جاتا رہے۔ کوئی شرم کوئی حیا۔ 

##############################
https://www.facebook.com/hm.zubair.52/posts/2863650216998058?comment_tracking=%7B%22tn%22%3A%22O%22%7D
خائن یا جھوٹا ------------- دوست کا سوال ہے کہ نواز کے دور حکومت میں ان کے بارے تو آپ کی تنقیدی اور طنزیہ پوسٹیں پڑھنے کو نہیں ملتی تھیں تو یہ خان صاحب سے کس چیز کا بدلہ لے رہے ہیں؟ جواب: دیکھیں حامد، ہم نواز کے وکیل ہر گز نہیں ہیں اور ہم یہ بات اسی وال سے کئی مرتبہ کر چکے۔ اصل مسئلہ یہ ہے کہ ایک طرف خائن ہے تو دوسری جھوٹا ہے تو ہم نے خائن کو جھوٹے پر کچھ وجوہات سے ترجیح دی ہوئی ہے کہ جن میں سے ایک بڑی وجہ یہ ہے کہ خائن پرانا اور تجربہ کار آدمی ہے اور ہمیں لگتا ہے کہ اس کے آنے سے غریب آدمی کو نسبتا زیادہ ریلیف ملتا ہے۔ باقی ہم خائن کو خائن سمجھتے ہیں لیکن جھوٹے کو بھی جھوٹا کہتے ہیں اور اسی لیے کہتے ہیں کہ کچھ لوگوں نے اس کے صادق وامین ہونے کا ڈھنڈورا پیٹ رکھا ہے۔ باقی خیانت ہو یا جھوٹ دونوں منافقوں والی صفات ہیں جیسا کہ ایک حدیث میں ہے کہ منافق کی تین نشانیاں ہیں؛ جب بولے جھوٹ بولے، وعدہ کرے تو خلاف ورزی کرے، اور امانت دیا جائے تو خیانت کرے۔ تو پہلی دو بدرجہ اتم خان صاحب میں موجود ہیں جبکہ تیسری نواز میں۔ اور جہاں تک لعنت بھیجنے کا تعلق ہے تو ضرور خائن پر بھیجیں، لیکن اس کے ساتھ جھوٹے پر بھی بھیجیں کہ خود خدا نے اپنی آخری کتاب میں اسے لعنت کا مستحق ٹھہرایا ہے جیسا کہ ارشاد باری تعالی ہے کہ جھوٹوں پر اللہ کی لعنت ہو۔ تو اگر تو ہمارا اور آپ کا اختلاف اس میں ہے کہ خائن اور جھوٹا دو بیماریاں ہیں کہ جن سے ہمیں مفر نہیں کہ ان میں سے ایک کو تو لازما گلے لگانا ہے لہذا ہمیں ان میں سے کسی ایک کا انتخاب کرنا ہے تو بھلے آپ جھوٹے کا کر لیں، اسے جھوٹا مانتے ہوئے یا ہم خائن کا کر لیں، اسے خائن تسلیم کرتے ہوئے، تو ہمارا اور آپ کا اختلاف اتنا بڑا نہیں ہے۔ لیکن اگر آپ خود چودہ پنکچر لگا کر پینتیس لگانے والوں کو گالیاں دیں گے تو پھر ہم آپ کو آپ کی اوقات ضرور یاد دلائیں گے کہ آپ کی پارٹی اور لیڈران زم زم کے پانی سے نہیں دھلے ہوئے بلکہ اسی کیچڑ کی پیدائش ہیں کہ جس میں نون لیگ اور پیپلز پارٹی پیدا ہوئی بلکہ وہ سب انہی پارٹیوں کے بھگوڑے اور لوٹے ہی تو ہیں۔ پہلے بے جا مقدمہ بنا کر فریق مخالف کو ہتھکڑی لگائیں، عوامی پریشر بڑھے تو چھٹی کے دن اتوار کو خصوصی عدالت لگا کر رہا کر دیں، اور اس تماشے کا نام احتساب رکھ چھوڑیں۔ ایک کروڑ نوکریاں دیں گے، پچاس لاکھ گھر تقسیم کریں گے، قسمیں اٹھا اٹھا کر کہا کہ حکومت میں آئیں گے تو قرض نہیں لیں گے، آئی، ایم، ایف کے پاس جانے کی بجائے خود کشی کو ترجیح دیں گے، امیدواروں کو نہیں خریدیں گے، جنوبی پنجاب کو سو دن میں صوبہ بنا دیں گے، تین ماہ تک کوئی غیر ملکی دورہ نہیں کریں گے، وزیر اعظم ہاوس کو یونیورسٹی بنائیں گے، شیخ رشید کو تو میں اپنا چپڑاسی بھی نہ رکھوں وغیرہ وغیرہ، ایک لمبی فہرست ہے، کیا کیا گنوائیں۔  یہ چپڑاسی نہ رکھنے والی دو منٹ کی ویڈیو ضرور سن لیں تا کہ جھوٹے کے صادق وامین ہونے کا وہم جاتا رہے۔ کوئی شرم کوئی حیا۔ 

##############################
https://www.facebook.com/hm.zubair.52/posts/2862096710486742?comment_tracking=%7B%22tn%22%3A%22O%22%7D
پٹرول بم  -------- انہیں اگر لگتا ہے کہ حکومت نے پٹرول بہت مہنگا کر دیا ہے تو یہ اپنی بائیک/گاڑی میں پانی کیوں نہیں ڈلوا لیتے ؟ نیسلے کی ڈیڑھ لیٹر کی بوتل ابھی بھی مارکیٹ سے 60 میں مل رہی ہے، ایک دم خالص پانی، ہائی آکٹین کی طرح ۔۔۔ دہائیوں کا گند ہے جو خان صاحب صاف کر رہے ہیں، محض سو دنوں یا سال بھر میں تو صاف ہونے سے رہا، تب تک نیسلے کے پانی سے گاڑیاں چلائیں، ملک کو کہیں پہنچانا ہے تو قربانی تو دینی پڑے گی ناں ۔۔۔ اور اگر بسوں، ویگنوں کے کرائے بڑھ گئے ہیں تو سائیکل چلا لیں، آخر کو ہالینڈ کا وزیراعظم بھی تو سائیکل پر پارلیمنٹ آتا جاتا ہے ناں ۔۔۔

##############################
https://web.facebook.com/hm.zubair.52/posts/2875217202508026?comment_tracking=%7B%22tn%22%3A%22O%22%7D
یہ جدیدیت کا رد ہے یا اہل حدیث کا ؟ ------------------------------------- حسن عسکری صاحب کا اللہ بھلا کرے کہ جب وہ جدیدیت سے بیزار ہو کر "حنفی اسلام" سے مشرف ہوئے تو انہیں ہر فکری فساد اور برائی کی جڑ "فکر اہل حدیث" میں نظر آنے لگی اور انہوں نے ماڈرنٹی کے رد میں "جدیدیت" نامی کتاب کیا مرتب کی، جو مغربی فکر وفلسفہ سے زیادہ فکر اہل حدیث کے خلاف ایک مقدمہ نظر آتی ہے۔ یوں حسن عسکری صاحب کی فکر سے متاثر ہو کر "فکری الیاس گھمن" پیدا ہونے شروع ہو گئے جنہوں نے رد جدیدیت کے نام پر رد اہل حدیث کی تحریک چلانا شروع کر دی۔ تو فرقہ وارانہ بغض وعداوت سے نکلیں تو پتہ چلے ناں کہ اب لوگ اتنے بے وقوف نہیں رہے کہ یہ غامدی اور مغرب کا نام لے کر ان کی فکر کا رد شروع کر دیں اور انہیں سمجھ بھی نہ آئے کہ ان کا رد ہو رہا ہے۔ فکر اہل حدیث کو جدیدیت کے ساتھ جوڑنا اس سے بڑا ظلم اور فکری فساد کوئی نہیں ہے اور یہ فساد حسن عسکری صاحب نے برپا کیا ہے کہ انہوں نے فکر اہل حدیث یعنی کتاب وسنت کی طرف رجوع کی دعوت کو مارٹن لوتھر کی تحریک کا تسلسل قرار دیا اور کہا کہ کتاب وسنت کی طرف رجوع سے فکری فساد برپا ہو گا اور مشرقی لوگ بھی مغرب کی طرح مذہب بیزار ہو جائیں گے۔ حسن عسکری صاحب کی فکر کا جائزہ ہم نے کئی ایک پوسٹوں میں لیا تھا اور اسے ایک کتابچے کی صورت بھی مرتب کر رہے ہیں کہ جس کا خلاصہ یہی ہے کہ حسن عسکری صاحب کی فکر، سرسید اور پرویز کے فکر سے زیادہ فسادی فکر ہے کیونکہ یہ اللہ کے بندوں کو اللہ کی کتاب سے براہ راست تعلق جوڑنے سے منع کرتی ہے اور یہ حق پادری کی طرح صرف مولوی کو دیتی ہے۔ ہمارے یہاں فیس بک پر ایک بہت ہی قابل نوجوان دوست مراد علوی صاحب ہوا کرتے تھے۔ تحریک اسلامی پر ان کا مطالعہ کافی اچھا تھا اور اچھا لکھتے بھی تھے۔ پھر انہیں کسی استاذ نے گود لے لیا کہ جو اپنی سرکاری پوزیشن کی وجہ سے وہ باتیں نہیں کر سکتے تھے جو کہ وہ کرنا چاہتے تھے۔ اور اب پچھلے چھ ماہ سال سے علوی صاحب کی وال ایسی پوسٹوں سے بھری پڑی ہے جو سلفی اور اہل حدیث فکر میں ہر فکری فساد اور برائی کو تلاش کر رہی ہیں اور  فکر اہل حدیث کا رد، غامدی، پرویز اور سرسید کی فکر سے بڑا فساد اور ثواب سمجھ کر رہی ہے۔ آج بھی مراد علوی صاحب کی ایک ایسی ہی پوسٹ دیکھی تو اندر کی غیرت جاگ اٹھی کہ کتاب وسنت کی فکر کے خلاف لوگ کیا کیا لکھ رہے ہیں اور ہم خاموش بیٹھے ہیں۔ تو مراد علوی صاحب، عرض یہی ہے کہ ایسی سطحی تحریروں سے آپ فکر اہل حدیث کو مضبوط کرتے ہو، لوگوں کی اس کے ساتھ عصبیت بڑھاتے ہو، نہ کہ کم کرتے ہو۔ تو آپ تحریک اسلامی پر عمدہ لکھ رہے تھے لیکن اب آپ پچھلے چھ ماہ سال سے جس موضوع کو اپنا تخصص بنائے ہوئے ہیں اور اس میں کود پڑے ہیں، اس میں سوائے گند اکٹھا کرنے کے آپ کو کچھ نہیں ملنے والا۔ ٹھیک ہے اگر آپ کو اہل حدیث اور سلفی فکر سے اختلاف ہے تو چند پوسٹیں لگا لیں، ہم بھی کبھی کبھار بات کر لیتے ہیں۔ لیکن یہ کیا کہ فکری الیاس گھمن بن کر اہل حدیث اور سلفی فکر کے خلاف ایک تحریک ہی شروع کر دیں اور ان کے بغض میں یہاں تک پہنچ جائیں کہ آپ کو "رجوع الی القرآن" تحریک مارٹن لوتھر کی فکر کا تسلسل محسوس ہو۔ اہل حدیث اور سلفیہ کو لعن طعن کا فائدہ نہیں جو آپ پچھلے چھ ماہ سال سے کر رہے ہیں۔ اگر کوئی علمی بحث کرنی ہے تو اپنے استاذ سے پہلے مشاورت کر لیں کہ انہوں نے کرنی ہے یا آپ نے کرنی ہے اور  پھر یہاں فکری مباحثہ کر لیتے ہیں کہ مارٹن لوتھر کا تسلسل آپ ہیں یا ہم۔

##############################
https://web.facebook.com/hm.zubair.52/posts/2870347226328357?comment_tracking=%7B%22tn%22%3A%22O%22%7D
اے میرے پیارے اللہ کشمیریوں پر رحم فرما

##############################
https://web.facebook.com/hm.zubair.52/posts/2876841539012259?comment_tracking=%7B%22tn%22%3A%22O%22%7D
بیوی کو ریگستان میں چھوڑ کر آنا بھی تو سنت ہے ! ---------------------------------------------------- لبرل کا کہنا ہے کہ بیوی کو ریگستان میں چھوڑ کر آنا بھی تو سنت ہے تو اس پر عمل کرو ناں۔ جواب: پہلا جواب تو یہ ہے کہ ہم سنت ابراہیمی علیہ الصلاۃ والسلام نہیں بلکہ سنت محمدی صلی اللہ علیہ وسلم کے پابند ہے کہ آخری شریعت نے پہلی شریعتوں کو منسوخ کر دیا ہے۔ قربانی سنت رسول صلی اللہ علیہ وسلم ہونے کی وجہ سے قابل اتباع ہے نہ کہ سنت ابراہیمی علیہ الصلاۃ والسلام۔ اور بیوی کو ریگستان میں چھوڑنے کی کوئی سنت، رسول اللہ صلی اللہ علیہ وسلم سے ہم تک نہیں پہنچی ہے۔ دوسرا جواب یہ ہے کہ نبی کے کچھ افعال نبی کے ساتھ ہی خاص ہوتے ہیں، امتی سے ان کا تقاضا نہیں ہوتا بلکہ اگر امتی انہیں کر لے تو گناہ گار ہو گا جیسا کہ چار سے زائد شادیاں کرنا اور صوم وصال یعنی مسلسل دن رات روزہ رکھنا رسول اللہ صلی اللہ علیہ وسلم کا خاصہ ہے، عام امتی کو اس کی اجازت نہیں ہے۔ اسی طرح بیٹے کو ذبح کرنا یہ اصل میں سنت ابراہیمی ہے کہ جو نبی کے ساتھ ہی خاص تھی، عام آدمی کو اس کی اجازت نہیں ہے، بھلے وہ اس کے لیے لاکھ خواب دیکھتا پھرے۔ یہی معاملہ بیوی کو ریگستان چھوڑنے کا بھی ہے کہ خاص حکم الہی اور وحی الہی کی بنا پر تھا اور اب وحی کا دروازہ بند ہو چکا ہے۔ تیسرا جواب یہ ہے کہ بیٹے کو ذبح کرنے کی سنت میں بھی بیٹے کی رضامندی شامل تھی، اور بیوی کو ریگستان چھوڑنے میں بھی بیوی کی رضامندی شامل تھی۔ تو یہ سنت عام لوگوں کے لیے نہ بھی ہو تو بھی لبرل اور سیکولر نیریٹو کے مطابق حضرت ابراہیم علیہ السلام کے حق میں بھی اس پر اعتراض نہیں بنتا کیونکہ یہ ان کا ایک پرسنل اور فیملی ایشو ہے اور ان کے بیانیے کے مطابق دوسروں کے فیملی میٹرز پر ان کا اعتراض کرنا بنتا نہیں ہے۔ جی، اور کچھ ۔۔۔

##############################
https://web.facebook.com/hm.zubair.52/posts/2881651571864589?comment_tracking=%7B%22tn%22%3A%22O%22%7D
روایت اور جدیدیت: فہم کا مسئلہ [قسط پنجم] ------------------------------------------- بہت سے دوستوں نے سوال کیا ہے کہ کیا آپ کے نزدیک روایت صرف کتاب وسنت کا متن ہی ہے ؟ کیا کتاب وسنت کا فہم روایت میں شامل نہیں ہے ؟ تو اس کا جواب یہ ہے کہ اصل الاصول قرآن مجید ہے۔ قرآن مجید لفظ ہے تو سنت اس کا فہم ہے جیسا کہ امام شافعی کا قول ہے اور یہی کتاب وسنت کا باہمی تعلق ہے کہ ہر ہر سنت، کتاب اللہ کی کسی نہ کسی آیت کی شرح وبیان ہے۔ اور یہ بات ہم اس سے پہلے بہت مرتبہ اپنی تحریروں میں بیان کر چکے۔ لہذا یہ اعتراض ہی لغو ہے کہ حافظ زبیر صاحب یہ کہہ رہے ہیں کہ قرآن مجید کے تو صرف لفظ نقل ہوئے ہیں، معنی نہیں۔ قرآن مجید لفظ و معنی کا مجموعہ ہے اور قرآن مجید کا معنی سنت میں نقل ہوا ہے۔ تو فہم رسول صلی اللہ علیہ وسلم روایت ہے اور حجت بھی ہے۔  دوسرا صحابہ کا وہ فہم کہ جس کا تعلق اجتہاد سے نہ ہو، وہ بھی روایت ہے اور حجت بھی ہے جیسا کہ اہل علم کا اس پر اتفاق ہے اور محدثین عام طور اس کے لیے "مرفوع حکمی" کی اصطلاح استعمال کرتے ہیں جبکہ وہ حدیث میں ہو لیکن اگر تفسیر میں ہو تو اسے "درایت تفسیری" کہتے ہیں۔ درایت تفسیری، روایت ہے یعنی قرآن مجید کے الفاظ کے لغوی معانی متعین کرنے کی روایت کہ قرآن مجید صحابہ کی زبان میں نازل ہوا تھا جیسا کہ خود قرآن مجید کا بیان ہے۔ اور صحابہ ہی اس زبان کو سب سے بہتر جانتے تھے لہذا قرآن مجید کے کسی لفظ کے لغوی معنی متعین کرنے میں ان کی رائے حجت ہے۔  اور پیچھے ایک پوسٹ میں بات صحابہ کرام کے صرف اس فہم کی ہوئی تھی کہ جس کا تعلق اجتہادی امور سے ہو اور اس میں صحابہ کا باہمی اختلاف مروی ہو۔ تو جب خود صحابہ کرام کا باہمی اختلاف مروی ہے تو ان میں سے کسی ایک کی رائے حجت نہیں ہو سکتی کیونکہ وہ ان میں سے ایک دوسرے کے لیے حجت نہیں ہے تو ہمارے لیے کیسے ہو گی ؟ اور یہی معاملہ فقہائے کرام کے فہم کا بھی ہے کہ اگر اس میں اختلاف ہو تو وہ ایک دوسرے کے لیے حجت نہیں ہیں تو ہمارے لیے کیسے ہو سکتے ہیں ؟ اور اگر صحابہ، تابعین یا فقہائے عظام کا کسی نص کے فہم پر اجماع ہو جائے تو یہ روایت بھی ہے اور حجت بھی۔ اور اگر اختلاف ہو تو پھر یہ روایت نہیں ہے، اس معنی میں روایت کہ جو روایت کا معنی ہم نے بیان کیا ہے یعنی وہ روایت جو رسول اللہ صلی اللہ علیہ وسلم کے قدموں تک پہنچ جائے اور حجت بھی ہو۔ ہم روایت، روایت میں فرق کر رہے ہیں۔ ہمارا اصل موضوع بحث وہ روایت ہے جو حجت یعنی بائنڈنگ ہے ورنہ تو جو رائے میں آج پیش کر رہا ہوں، کل کو یہ بھی روایت بن جائے گی۔ یہ لغوی معنی میں روایت ہے۔ تو شریعت کے فہم میں چار چیزیں حجت ہیں؛ فہم رسول صلی اللہ علیہ وسلم، غیر اجتہادی امور میں صحابی کا فہم، اجماع امت اور سلف صالحین کا منہج استدلال۔ منہج استدلال یا طرز استنباط سے مراد یہ ہے کہ کتاب وسنت سے استدلال کرنے کے کچھ اصول وضوابط اور مناہج واسالیب فقہاء نے متعین کر دیے لیکن کتاب وسنت ہی کی دلیل کی بنیاد پر اور اسے عرف عام میں اصول فقہ کہتے ہیں۔ لہذا سلف کے منہج استدلال سے باہر جانا غلط ہے۔ امام الحرمین نے اجماع کے معنی میں یہ بحث کی ہے کہ اجماع کی پابندی سے مراد اسی منہج استدلال کی پابندی ہے کہ جو سلف میں رائج رہا ہے۔ فہم شریعت سے متعلق یہ چار چیزیں وہ روایت ہیں جو رسول اللہ صلی اللہ علیہ وسلم کے قدموں تک پہنچتی ہے لہذا حجت ہیں۔ اس کے علاوہ فہم سلف میں سے کچھ بھی حجت نہیں ہے البتہ ایک نظیر (precedent) کی حیثیت سے اس کی اہمیت مسلم ہے اور ہمیں اسے اہمیت دینی چاہیے۔ امام ابن تیمیہ جب کسی مسئلے میں کتاب وسنت کے دلائل پیش کرتے ہیں تو اس کے بعد ائمہ اربعہ اور دیگر فقہاء کی آراء کا لازمی طور تذکرہ کرتے ہیں اور یہی ایک عالم دین کی شان ہونی چاہیے۔ لیکن یہ کہ سلف صالحین کے فہم کی پابندی ہم پر لازم ہے تو اس کی کوئی دلیل نہیں ہے۔ امام ابن تیمیہ نے چالیس سے زائد مسائل میں ائمہ اربعہ سے اختلاف کیا ہے کہ جن میں ائمہ اربعہ ایک طرف ہیں اور امام صاحب دوسری طرف ہیں۔ تو ایک امام تو کجا چاروں ائمہ کا فہم مل کر بھی حجت نہیں ہے الا یہ کہ اجماع ہو جائے۔  باقی یہ کہنا کہ شریعت اور فہم شریعت میں فرق پہلی مرتبہ حافظ زبیر نے کیا ہے، تو ایسے المیے اسی لیے پیدا ہوتے ہیں کہ ہمارے مدارس اصول فقہ کے متون کے حفاظ تو پیدا کر رہے ہیں لیکن اسے گہرائی میں سمجھنے والے نہیں۔ یہ فقہاء اور اصولیین کے مابین معرکۃ الآراء اختلافات میں سے ایک ہے کہ جس میں اصولیین کا کہنا یہ ہے کہ حکم الہی سے مراد "اللہ کا خطاب" ہوتا ہے جبکہ فقہاء کے نزدیک اس سے مراد "خطاب کا اثر" ہوتا ہے۔ آسان الفاظ میں اصولیین کے نزدیک اصل حکم "اقیموا الصلاۃ" کی عبارت ہے جبکہ فقہاء کے نزدیک اس کا اثر یا نتیجہ یعنی "وجوب صلوۃ" [نماز کا واجب ہونا] ہے۔ اصولیین شریعت اور اس کے فہم کو ایک نہیں سمجھتے اگرچہ وہ یہ ضرور کہتے ہیں کہ فہم شریعت پر عمل کرنے سے اجر ضرور ملے گا بشرطیکہ اہلیت اور اخلاص ہو اور حکم الہی کی تلاش میں مقدور بھر کوشش صرف کی ہو۔ باقی یہ اعتراض کہ بعض روایات ضعیف ہیں اور بعض صحیح تو روایت تو متفق علیہ نہ ہوئی۔ تو یہ اعتراض دراصل منکرین حدیث سے مستعار لیا گیا ہے اور انہوں نے اسے زیادہ بہتر انداز میں پیش کیا ہے اور اس کا جواب ہم نے اپنی کتاب "مکالمہ" میں تفصیل سے دیا ہے۔ اور رہا یہ اعتراض کہ آپ میں اور غامدی صاحب میں کیا فرق ہے ؟ تو بھئی آپ کو ابھی بھی فرق سمجھ نہیں آتا تو ہم بچوں کی طرح گنوا دیتے ہیں۔  پہلا یہ کہ غامدی صاحب حدیث کی روایت کو دین کا مصدر نہیں سمجھتے جبکہ ہم سمجھتے ہیں۔ دوسرا یہ کہ غامدی صاحب کے نزدیک فہم شریعت میں اجماع ممکن نہیں ہے جبکہ ہمارے نزدیک ممکن بھی ہے اور حجت بھی ہے اور یہ روایت بھی ہے۔ تیسرا یہ کہ غامدی صاحب کے نزدیک سلف صالحین کا منہج استدلال حجت نہیں ہے جبکہ ہمارے نزدیک وہ حجت ہے اور روایت بھی ہے۔ چوتھا یہ کہ غیر اجتہادی امور میں صحابہ کے اقوال اور قرآن کے لغوی معنی متعین کرنے میں صحابہ کی تفسیر روایت بھی ہے اور حجت بھی جبکہ غامدی صاحب کے نزدیک ایسا نہیں ہے۔  تو شارحین حدیث کے اقوال اور اصول حدیث میں فرق کریں، تفسیری اقوال اور اصول تفسیر میں فرق کریں، اصول عقیدہ اور عقائد میں فرق کریں، فقہ اور اصول فقہ میں فرق کریں تو ہماری بات سمجھ آئے۔ ہمارے نزدیک اصول تفسیر حجت اور روایت ہیں، تفسیری اقوال نہیں الا یہ کہ وہ مجمع علیہ ہوں۔ اسی طرح اصول فقہ حجت ہیں اور وہ بھی وہ جو مجمع علیہ ہیں نہ کہ فقہی اجتہادات الا یہ کہ وہ مجمع علیہ ہوں۔  اور یہ کہنا کہ فہم شریعت اگر شریعت نہیں ہے تو پھر اجر کیسا ؟ تو رسول اللہ صلی اللہ علیہ وسلم کا یہ فرمان کیا آپ کے سامنے نہیں ہے کہ جب حاکم اجتہاد کرتا ہے تو خطا کرتا ہے تو پھر بھی اس کے لیے ایک گنا اجر ہے۔ تو مجتہد جب خطا کر رہا ہوتا ہے تو وہ اور اس کے متبعین شریعت پر عمل نہیں کر رہے ہوتے لیکن ان کے لیے اجر ضرور ہوتا ہے، اس لیے کہ وہ اجتہاد کے اہل تھے، اس میں مخلص تھے، اور حکم الہی کی تلاش کے لیے مقدور بھر کوشش کرنے والے تھے۔ تو خود رسول اللہ صلی اللہ علیہ وسلم نے کہہ دیا ہے کہ مجتہد کا فہم بہر صورت شریعت نہیں ہوتا۔ ہاں بعض اوقات ہوتا ہے اور بعض اوقات نہیں ہوتا۔ البتہ جب مجتہدین کا اتفاق ہو جائے تو پھر ان کا فہم یقینی طور شریعت ہوتا ہے ورنہ ظن غالب ہوتا ہے کہ وہ شریعت ہی ہو۔ [جاری ہے]

##############################
https://web.facebook.com/hm.zubair.52/posts/2881572661872480?comment_tracking=%7B%22tn%22%3A%22O%22%7D
روایت اور جدیدیت: تزکیہ واحسان [قسط چہارم] ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ کتاب وسنت پر عمل کی جہت سے جو عظیم روایت اس امت میں پیدا ہوئی، اس کے لیے کتاب وسنت کی اصطلاح "تزکیہ واحسان" کی ہے۔ میں "تصوف" کی اصطلاح استعمال کرنے کے حق میں نہیں ہوں کہ ایک تو یہ لفظ کتاب وسنت میں نہیں ہے اور دوسرا اسے کتاب وسنت کی اصطلاح "تزکیہ واحسان" کی جگہ دے دی گئی ہے جو کہ روایت سے انحراف ہے۔ ایک لیکچر میں پروفیسر رفیق اختر صاحب کسی سائل کو بتلا رہے تھے کہ "تصوف" کی اصطلاح اس طرح سے سنت میں ہے کہ یہ لفظ اصحاب "صفہ" سے نکلا ہے حالانکہ "تصوف" کا مادہ "ص۔و۔ف" ہے جبکہ "صفہ" کا مادہ "ص۔ف۔و" ہے۔ اور ساتھ میں سائل سے بڑے اعتماد سے پوچھ رہے تھے کہ عربی میں گفتگو کروں یا اردو میں؟ خیر، ہمارے نزدیک اس کا اوریجن یونانی لفظ "تھیوسافی" ہے اور یہ عربی الاصل لفظ نہیں ہے، نہ اشتقاقا اور نہ ہی قیاسا، اور یہی ماہرین لغت کی رائے ہے۔ جس طرح فقہ اور کلام کی روایت میں انحرافات پیدا ہوئے، اسی طرح تزکیہ واحسان کی روایت بھی بہت سے انحرافات کا شکار ہوئی۔ تصوف کی تاریخ کا بھی اگر ہم بغور مطالعہ کریں تو یہ چار ادوار سے گزرا ہے۔ پہلا دور کہ جس میں تصوف یا صوفی کی اصطلاح موجود نہ تھی، اس میں عبادت کا زیادہ شوق کرنے والے اور دنیا سے بے رغبتی کرنے والے اہلِ احسان موجود تھے جنہیں زہاد یا صلحاء کہا جاتا تھا۔ زہد اور احسان ان کی نمایاں خصوصیات تھیں جیسا کہ صحابہ کی جماعت میں عبد اﷲ بن عمرو بن العاص اور ابو درداء یا تابعین میں حضرت حسن بصری اور سعید بن مسیب  وغیرہ اس کی مثالیں ہیں۔ تصوف کا یہ دور وہ ہے جو کہ خیر کا دور ہے۔ امام ابن تیمیہ اولین صوفیاء حضرت جنید بغدادی وغیرہ کو بھی اسی دور کا ایک حصہ قرار دیتے ہوئے ان کی عام طور تعریف کرتے ہیں اگرچہ زمانی اعتبار سے یہ حضرات تابعین کے بعد کے زمانے کے ہیں۔ اس کے بعد دوسرا دور جو کہ تبع تابعین سے شروع ہوا، وہ تھا کہ جس میں تصوف کی اصطلاحات وجود میں آئیں اور رفتہ رفتہ آنے والی نسلوں میں زہد اور دنیا سے بے رغبتی کے حوالہ سے کچھ نئے تصورات متعارف ہوئے اور اس دور کی انتہاء امام غزالی پر ہوئی جنہوں نے "إحياء علوم الدين" میں ایک طرف تو ضعیف اور موضوع روایات بھی جمع کر دیں اور دوسری طرف عزلت نشینی کو جمعہ وجماعت کی نماز پر ترجیح دی۔ علامہ ابن جوزی نے امام غزالی  کی اس کتاب کو ہدف ِتنقید بناتے ہوئے اسی حوالے سے اپنی کتاب "منهاج القاصدين" مرتب کی تھی۔ تصوف کا یہ دور وہ ہے کہ اس میں خیر کا پہلو بھی موجود ہے اور شر کا بھی جبکہ خیر کا پہلو غالب ہے۔ تصوف کا تیسرا دور وہ ہے جبکہ یونانی فلسفے کے زیر اثر نظریاتی تصوف نے جنم لیا اور شیخ اکبر ابن عربی نے وحدت الوجود کا نظریہ پیش کیا۔ تصوف کا یہ دور وہ ہے کہ جس میں صوفی کی توجہ نہ صرف اپنے اصل مقصود یعنی اعمال قلوب اور اخلاق ورذائل سے ہٹ گئی بلکہ شریعت بھی جاتی رہی۔ شیخ ابن عربی کے معاصر اہل علم میں فقہائے حنفیہ، مالکیہ، شوافع اور حنابلہ کی ایک بڑی جماعت نے اس نظریہ کو کفر اور شرک قرار دیا۔ اب تصوف عمل سے زیادہ نظریہ بن گیا اور صوفی کو اصلاح نفس سے زیادہ فکر عرفان نفس کی ہو گئی۔ تصوف کا چوتھا دور وہ ہے جس سے ہم آج گزر رہے ہیں کہ مداریوں اور کرتب دکھانے والوں کی کثرت ہے جو لوگوں کی دنیا اور دین دونوں تباہ کرنے کے لیے تلے بیٹھے ہیں۔ یا تو ایسی بڑی بڑی گدیاں اور سجادہ نشین ہیں کہ جن کا دین سے دور کا بھی تعلق نہیں ہے یا پھر سلاسل کی بچی کھچی لڑیاں ہیں کہ جن کے سالکین کو اپنے شیخ کے روحانی مقام اور مرتبے یا اپنے سلسلے کی دوسرے سلاسل پر فضیلت کی وجوہ بیان کرنے سے فرصت نہیں ہے۔ تو امام ابن تیمیہ تصوف کے تیسرے دور میں پیدا ہوئے۔ انہوں نے تصوف کی روایت کی اصلاح کی پوزیشن لی تو یہ کہا کہ تصوف کی جو روایت سیدۃ الطائفہ حضرت جنید بغدادی سے تصدیق نہ پائے تو وہ حقیقی تصوف نہیں ہے۔  واضح رہے کہ حضرت جنید بغدادی نے توحید کی جو تعریف بیان کی تھی، وہ شیخ ابن عربی کو پسند نہ آئی اور انہوں نے اس کا انکار کر دیا کیونکہ اس تعریف سے ان کے تصور وحدت الوجود کی جڑ کٹتی تھی۔ امام ابن تیمیہ کا کہنا یہ تھا کہ بندگی وعبادت کے ذوق وشوق سے جو احوال سالک پر طاری ہوتے ہیں، ان کے سچا یا جھوٹا ہونے کے لیے ہمیں کوئی معیار مقرر کرنا پڑے گا اور انہوں نے اس میں سیدۃ الطائفہ کو معیار بنایا۔ بعد ازاں شیخ مجدد الف ثانی نے بھی ابن عربی پر یہ کہہ کر نقد کیا کہ وہ وہاں نہیں پہنچ پایا تھا جہاں ہم پہنچے ہیں اور نیچے رہ گیا تھا۔ اور اگر وہ وہاں پہنچ پایا ہوتا تو یہ وحدت الوجود کی بجائے وحدت الشہود کا نظریہ پیش کرتا۔ ابن عربی کے نزدیک مخلوق کے وجود کی اصل "اعیان ثابتہ" ہیں تو مجدد الف ثانی کے نزدیک "اعدام متقابلہ"۔  ایک مرتبہ ایک حنفی پیر صاحب کے پاس ایک دوست ملاقات کے لیے لے گئے جو مسجد میں اعتکاف میں بیٹھے تھے۔ وہ بیعت ارشاد کی اہمیت پر زور دینے لگے اور فرمانے لگے کہ اس کے بغیر تزکیہ نفس ممکن نہیں ہے۔ تو میں نے سوال کیا کہ امام ابو حنیفہ اور ان کے ساتھی شاگردوں کا تزکیہ نفس ہوا تھا یا نہیں ؟ کہنے لگے کہ ہوا تھا۔ تو میں نے دوسرا سوال پوچھا کہ انہوں نے کس کی بیعت ارشاد کی ہوئی تھی اور آگے کتنے شاگردوں سے بیعت لی تھی ؟ تو پھر وہ مجھے مسجد کے دروازے تک چھوڑنے آئے۔ تصوف سے اگر آپ کی مراد اخلاق حسنہ سے متصف ہونا، رذائل نفس سے اپنے آپ کو پاک کرنا اور عبادت میں احسان پیدا کرنا ہے تو ہم اس کے قائل ہیں اور یہی تزکیہ واحسان ہے۔ لیکن اگر آپ کی تصوف سے مراد پیری مریدی کی بیعت، مراقبے، چلے، رقص وقوالی، جہری ذکر، پاس انفاس، دل پر "اللہ ہو" کی ضربیں لگانا ہے تو ہم اس سب کچھ کو تزکیہ واحسان کی نبوی روایت سے انحراف سمجھتے ہیں۔ ائمہ اربعہ میں سے کون تھا جو "اللہ ہو" کی ضربیں لگاتا تھا ؟ کیا صحابہ کرام قوالی سنتے تھے ؟ کیا تابعین عظام فرقہ مولویہ [مولانا روم کی طرف منسوب فرقہ] کے جیسا رقص کرتے تھے ؟ یہ سب کچھ کہاں سے لے آئے ہو ؟ اور پھر ان خرافات کو روایت کے نام پر امت میں جاری کرنا چاہتے ہو ؟ متاخرین میں حکیم الامت مولانا اشرف علی تھانوی کا تصوف کی روایت کی اصلاح کے حوالے سے کام بہت ہی قابل تعریف وتوصیف ہے لیکن یقین مانیے، آج حضرت کی کوئی اصلاحی عبارت ان کے نام کے بغیر میں یہاں اپنی وال پر ڈال دوں تو بہت سے متصوفین گالیاں بکنا شروع کر دیں۔ [جاری ہے]

##############################
https://web.facebook.com/hm.zubair.52/posts/2902317579797988?comment_tracking=%7B%22tn%22%3A%22O%22%7D
بیوی کو مطمئن کرنے کے لیے سیکس ٹوائز اور ادویات کا استعمال ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ دوست کا سوال ہے کہ بیوی کو مطمئن کرنے کے لیے سیکس ٹوائز اور مرد کی ٹائمنگ بڑھانے کی ادویات کا استعمال جائز ہے یا نہیں ؟ جواب: سچی بات تو یہ ہے کہ ہمارے ہاں مردوں کو یہ سیکھنے کی بہت ضرورت ہے کہ اپنی بیوی کو کس طرح مطمئن کر سکتے ہیں۔ وہ اپنی ناتجربہ کاری کی وجہ سے جب بیوی کو ازدواجی عمل میں شریک نہیں کر پاتے تو اب اس کے لیے الٹے سیدھے رستے تلاش کرتے ہیں جیسا کہ اسے پورن ویڈیوز دکھانے بیٹھ جائیں گے یا سیکس ٹوائز اور ٹائمنگ بڑھانے کی ادویات استعمال کریں گے کہ شاید اس طرح ان کی ٹھنڈی بیوی گرم ہو جائے گی اور ان کے ساتھ ازدواجی عمل میں شریک ہو جائے گی۔ تو یہ سوچ درست نہیں ہے، آپ سب سے پہلے بیوی کے ازدواجی عمل میں شریک نہ ہونے کی وجوہات پر غور کریں۔ بیوی کے ازدواجی عمل میں شریک نہ ہونے کی بڑی وجہ مرد کی عجلت اور جلد بازی ہے۔ اکثر مرد بس پانچ منٹ میں اس پورے عمل کو سمیٹنا چاہتے ہیں۔ اس جلدی کی معاشرتی وجوہات بھی ہو سکتی ہیں کہ جوائنٹ فیملی سسٹم میں مشکل سے تنہائی کا وقت ملتا ہے، بچوں کے جاگ جانے کا خوف ہے وغیرہ وغیرہ۔ لیکن یہ جلدی، مرد کی فطرت میں بھی ہے اور اسے اپنی تربیت سے اس میں ٹھہراؤ پیدا کرنا ہے، تبھی ازدواجی عمل میں بیوی بھی شریک ہو سکتی ہے۔ ہمارے ہاں کا المیہ ہے کہ شادی کو دس پندرہ سال گزر چکے ہوتے ہیں لیکن بیوی کو یہ معلوم نہیں ہوتا کہ عورت کو بھی اس عمل میں کوئی ایکسائٹمنٹ حاصل ہو سکتی ہے یا نہیں یعنی اسے ابھی تک ازدواجی عمل میں مسرت یا آرگیزم کا ایک تجربہ بھی حاصل نہیں ہوا ہوتا۔  اور عورت کے ازدواجی عمل میں شریک نہ ہونے میں سراسر قصور وار مرد ہوتا ہے کہ وہ ایک تو اپنی ناتجربہ کاری یا عجلت یا خود غرضی کی وجہ سے عورت کا حق بھی مارتا ہے اور دوسری طرف اس معاملے میں اس پر چڑھائی بھی کرتا ہے، کبھی عورت کے اس عمل میں شریک نہ ہونے پر اسے طعنے دے کر اور کبھی ادھر ادھر کی غلط حرکتوں مثلا پورن ویڈیو دکھا کر، ٹائمنگ بڑھانے کی ادویات لے کر، سیکس ٹوائز استعمال کر کے اسے راغب کرنے کی کوشش میں اسے مزید اس عمل سے بیزار کر دیتا ہے۔ عورت کی اپنی ایک سائیکالوجی ہے، آپ اس سائیکالوجی سے اسے اس عمل میں شریک کر سکتے ہیں، زور زبردستی سے نہیں۔ تو عورت کو اس عمل میں شریک کرنے کے لیے اس عمل کو وقت دیں، کم از کم ایک گھنٹہ، جلدی جلدی منہ ماری نہ کریں، اسے کام سمجھ کر کریں، وقت نکال کر کریں، تو اس کی رغبت پیدا ہو گی۔ وقت عورت کی جسمانی ضرورت بھی ہے اور نفسیاتی بھی۔ پھر اس وقت میں اپنی خواہش پوری کرنے کی بجائے بیوی کو مطمئن کرنے کو فوکس کریں۔ فور پلے کو وقت دیں۔ عورت کی تعریفیں کریں، اس کی باتوں میں اس کی حمایت کریں، اس کی باتیں سنیں، اس سے جھوٹے وعدے کریں۔ اور اس کیفیت میں جو بھی وعدے کیے جاتے ہیں، وہ لغو یمین میں شمار ہوتے ہیں، ان کا کوئی مواخدہ نہیں ہو گا، فتوی مجھ سے لے لیں۔ بعض نئے شادی شدہ نوجوان پوچھتے ہیں کہ وہ سرعت انزال (premature ejaculation) کا شکار ہیں کہ جلد فارغ ہو جاتے ہیں لہذا بہت پریشان ہیں کہ کیسے اپنی بیوی کو مطمئن کریں۔ دیکھیں، میری نظر میں یہ کوئی بیماری نہیں ہے، سرے سے نہیں ہے، صرف ذہنی مسئلہ ہے۔ آپ اگر اپنے ذہن کی تربیت کر لیں اور سیکس کے عمل کو تھوڑا ریگولر کر لیں، تو اس مسئلے کو کنٹرول کر سکتے ہیں۔  تو خلاصہ یہ ہے کہ اگر آپ کی بیوی ذہنا تیار نہیں ہے تو پورن ویڈیو، سیکس ٹوائز وغیرہ اس عمل سے اس کی نفرت اور بیزاری اور بڑھا دیں گے۔ تو بیوی کو اس عمل میں شریک کرنا ہے تو اس وقت میں تھوڑا سا اس کے تھلے لگنا پڑے گا، یہ حقیقت ہے۔ وہ محبت سے اس عمل میں شریک ہو سکتی ہے اور کسی طرح نہیں۔ اور اس کی محبت یہی ہے کہ کسی طرح خاوند کو جتلائے کہ وہ ٹھیک ہے اور خاوند غلط ہے۔ اوراس وقت میں اپنی غلطی سننے اور اس پر ہاں کہنے کا حوصلہ پیدا کریں، جو وہ کہتی ہے اس پر جی ہاں کرتے جائیں، جو وعدے وعید لیتی ہے، اقرار کرتے جائیں، کچھ ہی عرصے میں وہ ٹھیک ہو جائے گی اور اس عمل میں شریک ہونا شروع کر دے گی۔ دوسرا اس عمل میں اپنے بجائے اسے مطمئن کرنے کو فوکس کریں اور کوشش کریں کہ وہ پہلے مطمئن ہو اور آپ بعد میں۔  جب تک ترتیب یہ رہے گی کہ آپ پہلے مطمئن ہو کر بیٹھ جائیں گے یا سائیڈ پر ہو جائیں گے تو بیوی کبھی اس عمل میں آپ کے ساتھ شریک نہیں ہو گی۔ تو مرد کا کیا ہے، وہ تو دو چار منٹ میں مطمئن ہو جاتا ہے، اصل تو بیوی کا ہے کہ اسے پندرہ بیس منٹس چاہییں۔ اور یہ پندرہ بیس منٹس ضروری نہیں ہے کہ ازدواجی عمل کے ہوں کیونکہ ازدواجی عمل میں اتنی ٹائمنگ غیر فطری ہے۔ اسی غلط فہمی کی وجہ سے مرد دوائیوں کی طرف بھاگتا ہے کیونکہ اس سے یہ برداشت نہیں ہو پاتا کہ وہ یہ بات سنے کہ وہ تو اپنی بیوی کو مطمئن کرنے کے قابل بھی نہیں ہے۔ تو یہ پندرہ بیس منٹس چھیڑ خوانی کے ہیں۔ اور چھیڑ خوانی کا بھی ایک طریق کار ہے، یہ نہیں کہ براہ راست ہی نازک اعضاء کو چھیڑنا شروع کر دے۔ اس حوالے سے پروفیسر ارشد جاوید صاحب کی دو کتابیں "خوشگوار ازدواجی زندگی" مفید ہیں، وہ ایک اچھے سائیکالوجسٹ اور سیکشیالوجسٹ ہیں، کتابیں گوگل کر لیں۔  اور اگر یہ سب کچھ کرنے کے باوجود بیوی مطمئن نہیں ہو پاتی تو مجبوری میں کوئی ایسی تدبیر کر لینے میں حرج نہیں ہے کہ جس سے بیوی کو جنسی اطمینان حاصل ہو جاتا ہو کیونکہ اگر آپ نے بیوی کو چھیڑ کر اس میں ہیجان برپا کر دیا جیسا کہ اکثر مرد کرتے ہیں اور اسے مکمل طور آرگیزم حاصل نہ ہو پایا تو اس کے نفسیاتی مسائل بن جائیں گے۔ آپ کبھی سوچیں کہ آپ کو چھیڑ دیا جائے اور پھر آپ آرگیزم حاصل نہ کر پائیں تو نفس میں کس قدر بے چینی پیدا ہو جائے گی۔ تو یہی بعض اوقات عورتوں کی بھی کیفیت ہو جاتی ہے کہ مرد انہیں چھیڑ تو بیٹھتے ہیں لیکن مطمئن نہیں کر پاتے اور بعض اوقات تو خود عورت کو سمجھ نہیں آتی کہ اس کے ساتھ کیا ہوا ہے اور وہ اس عمل ہی سے بیزار ہو جاتی ہے۔ اور بعض اوقات شرم حیاء کی وجہ سے خاموش رہتی ہے لیکن اس عمل سے نفرت کرنا شروع کر دیتی ہے کیونکہ اس کے خیال میں اس میں مسرت صرف مرد کے لیے ہے اور عورت کا کام صرف برداشت کرنا ہے۔ تو اصل میں ازدواجی عمل میں بیوی کو مطمئن کیسے کرنا ہے، اس حوالے سے مرد کے سیکھنے کو بہت کچھ ہے اور بہت ضروری ہے ورنہ تو اس عمل کے ذریعے بیوی کو نفسانی اور ذہنی اذیت دے گا اور کچھ نہیں۔ بیوی کے کون سے مقامات ایسے ہیں کہ جن سے اس کو آرگیزم حاصل ہوتا ہے، اس کا علم حاصل کریں۔ کلائیٹوریس (clitoris) کیا ہے، کہاں ہے اور اس کو کیسے اور کس وقت اور کن کن طریقوں سے اور کتنی دیر تک چھیڑنا ہے کہ بیوی مطمئن ہو جائے۔ تو یہ سیکھنے سے آئے گا اور یہ سیکھنا بھی آپ نے میاں بیوی کے تجربات سے ہی ہے کیونکہ ہر جوڑے کی اپنی ایک فریکوئینسی ایڈجسٹمنٹ بھی ہوتی ہے۔ اور پھر اس کے اس عمل سے بیزار ہونے کی صورت میں غیر فطری طریقوں سے اسے آمادہ کرنے کی کوشش کرے گا کہ جس سے بیوی کی بیزاری اور بڑھ جائے گی۔ تو وجوہات تلاش کر کے مسائل کو فطری طریقوں سے حل کرنے کی کوشش کریں تو مسائل اچھی طرح سے حل ہوں گے۔

##############################
https://web.facebook.com/hm.zubair.52/posts/2900552116641201?comment_tracking=%7B%22tn%22%3A%22O%22%7D
بی۔پازیٹو خون کی ضرورت ---------------------------- ہماری ایک کولیگ کی ممانی صاحبہ کا آپریشن ہوا ہے کہ جس میں ان کا ایک پاؤں بلکہ ٹانگ بھی انفیکشن کی وجہ سے کاٹ دی گئی ہے، زیادہ بلیڈنگ کی وجہ سے بی۔پازیٹو خون کی ضرورت ہے۔ اگر کوئی بھائی خون کا عطیہ دینے میں ان سے تعاون کرنا چاہیں تو ان کے بھائی عرفان صاحب سے اس نمبر پر رابطہ کیا جا سکتا ہے؛ 03214805805

##############################
https://web.facebook.com/hm.zubair.52/posts/2905293632833716?comment_tracking=%7B%22tn%22%3A%22O%22%7D
بیوی اگر ایک شوہر سے مطمئن نہ ہو تو دوسرا شوہر کیوں نہیں کر سکتی ؟ ---------------------------------------------------------------------------- یہ ایک اچھا سوال ہے اور کئی ایک خواتین کی طرف سے مختلف اوقات میں مختلف الفاظ کی صورت میں موصول ہوا کہ جس کا خلاصہ یہ ہے کہ بعض اوقات عورت یہ سمجھتی ہے کہ اس میں جنسی خواہش زیادہ ہے اور اس کا شوہر اسے مطمئن کرنے کے لیے کافی نہیں ہے، تو اب وہ اپنے اطمینان کے لیے کیا کرے ؟ کیا وہ ہینڈ یا فنگر پریکٹس کر کے اپنے آپ کو مطمئن کر سکتی ہے ؟ جواب: اس حوالے سے میرے پاس جو سوالات آئے، ان میں کئی ایک صورتیں تھیں۔ مثلا ایک دوست نے سوال کیا ہے کہ میری بیوی مجھ سے ازدواجی تعلق کے حوالے سے بہت زیادہ ڈیمانڈ کرتی ہے اور مجھے لگتا ہے کہ میں اس کی ڈیمانڈ پوری نہیں کر سکتا، میں اب اس کے روز روز کے مطالبات سے تنگ آ گیا ہوں، کیا کروں ؟ تو میں نے اس سے پوچھا کہ کیا وہ ازدواجی تعلق کے علاوہ بیوی کو پیار وغیرہ کرتا رہتا ہے تو اس کا جواب تھا کہ نہیں۔ میں نے کہا کہ یہ کام بڑھا دو کہ چلتے پھرتے میں اسے پیار کرو جیسا کہ اگر وہ کچن میں ہے تو اس کے ساتھ کھڑے ہو گئے، اسے پیار کر لیا، کچھ چھو لیا، اس کی گردن میں اپنے بازو حمائل کر لیے وغیرہ وغیرہ۔ اس نے کچھ عرصہ ایسا ہی کیا تو کسی حد تک اس کی بیوی کا مطالبہ کم ہوتا چلا گیا۔ اصل میں اس کی بیوی اس سے رومانس کی ڈیمانڈ کر رہی تھی لیکن وہ اسے سیکس سمجھ رہا تھا اور اس کیس میں بیوی کو خود بھی معلوم نہ تھا کہ ہلکے پھلکے رومانس ہی سے اس کے نفس نے مطمئن ہو جانا ہے۔ تو بعض صورتوں میں بیوی سے رومانس بڑھا دینے سے یہ مسئلہ حل ہو جاتا ہے کہ شوہر کے رومانس نہ کرنے سے یہ مسئلہ پیدا ہو رہا ہوتا ہے۔ او رومانس بیوی کی ایک بنیادی ترین ضرورت ہے۔ دوسری صورت یہ سامنے آئی کہ شوہر دوسرے شہر یا ملک میں ہے لہذا دونوں کی ملاقات ہی کم ہوتی ہے اور مہینوں یا سالوں بعد ملتے ہیں تو ایسے میں بیوی کو کمی محسوس ہونا فطری بات ہے۔ ایسے کیسز میں میرا مشورہ ایک ہی ہوتا ہے، کوئی دوسرا نہیں کہ میاں بیوی کو ایک ساتھ رہنا چاہیے، بس۔ نہیں تو علیحدگی لے لیں۔ بھئی، شادی کس لیے کی ہے اگر ایک ساتھ نہیں رہنا تو۔ اور میاں بیوی دونوں کی ضرورت صرف سیکس ہی نہیں ہے بلکہ ان کی اور بھی معاشرتی اور نفسیاتی ضرورتیں ہوتی ہیں جو وہ ایک دوسرے کے ساتھ رہ کر پوری کر رہے ہوتے ہیں۔ شادی کے بعد لمبا عرصہ علیحدہ رہنے سے دونوں کی شخصیتیں تباہ ہو کر رہ جاتی ہیں اور ان کے نفسیاتی مسائل بڑھ جاتے ہیں۔  میرے پاس ایسے بھی کیسز آئے ہیں اور کئی ایک آئے کہ شادی کے بعد بلکہ بچوں کے بعد خاتون خانہ کسی معاشقے میں بری طرح پھنس گئیں۔ اور ایسا نہیں ہے کہ وہ اسے اچھا سمجھ رہی تھیں، انہیں احساس تھا، وہ نکلنا بھی چاہتی تھیں لیکن نکل نہیں پا رہی تھیں کہ حالات ایسے بن گئے تھے۔ اور شوہر کا کیا ہے کہ یہ تو معروف ہی ہے کہ بیوی اگر پاس نہ ہو تو مرد تو کہیں نہ کہیں منہ ماری کر ہی لیتا ہے۔ اور شادی کے بعد تو بیوی کے بغیر پاکیزہ زندگی گزارنے کا کوئی تصور بھی نہیں ہے۔ تو یہ مسئلہ صرف عورت کا نہیں ہے بلکہ مرد کا بھی ہے یعنی میاں بیوی دونوں کا دین اور اخلاق داؤ پر لگ جاتا ہے۔ تو چار پیسے کم کما لیں لیکن یہ کہ میاں بیوی کو ایک ساتھ ہی رہنا چاہیے۔ البتہ ایک تیسری صورت بھی بعض اوقات سامنے آتی ہے جو اگرچہ کم ہے کہ بیوی اپنے شوہر کے پاس ہے لیکن پھر بھی اس سے مطمئن نہیں ہے۔ مطمئن نہ ہونے کی ایک وجہ تو یہ ہوتی ہے کہ شوہر اپنی شادی سے پہلے بہت غلط حرکتوں میں پڑا رہا لہذا جنسی کمزوری میں مبتلا ہے تو اس کا حل تو یہی ہے کہ شوہر اپنا علاج کروائے، جسمانی ہو یا نفسیاتی۔ دوسرا بعض اوقات شوہر ناتجربہ کار ہوتا ہے لہذا بیوی کو مطمئن نہیں کر پاتا تو بیوی یہ سمجھتی ہے کہ شاید میری خواہش حد سے بڑھی ہوئی ہے لیکن ایسا نہیں ہوتا، تو اس کا حل یہی ہے کہ شوہر علم حاصل کرے۔ تیسرا بعض اوقات یہ ہوتا ہے کہ دونوں میں ایج ڈیفرینس کافی ہے کہ شوہر کی عمر زیادہ ہے اور بیوی جوان ہے تو ایسے میں وہ بیوی کر مطمئن نہیں کر پاتا تو اس کا حل یہی ہے کہ بیوی علیحدگی لے لے اور کسی جوان سے شادی کر لے۔  دیکھیں، خاتون نے بڑی عمر کے شوہر کو کسی وجہ سے ترجیح دی ہے ناں کہ اس کے پاس روپیہ پیسہ ہے، وہ ایسٹیبلش ہے وغیرہ وغیرہ تو اب اسے کوئی نہ کوئی کسر تو کہیں نہ کہیں لگنی ہے ناں۔ اور اگر وہ کسی نوجوان کو ترجیح دیتی ہے تو عین ممکن ہے کہ اسے وہ سوشل اسٹیٹس میسر نہ آئے جو اسے کسی بڑی عمر کے شوہر کے پاس میسر آ سکتا ہے۔ تو یہ ترجیحات تو انسان خود سے طے کرتا ہے۔ تو مشورہ یہی ہے کہ ایسی عورت روپے پیسے، اسٹیٹس وغیرہ کو ترجیح نہ دے اور اپنی عمر کے لڑکے سے شادی کرے۔ تو کہنے کا مقصد یہ ہے کہ عورت کو دوسرا شوہر کرنے کی ضرورت نہیں ہے، اسے صرف ایک کام کرنا ہے کہ اپنے مطمئن نہ ہونے کی وجوہات ڈھونڈنی ہیں اور وہ تھوڑا سا غور کرے گی تو وہ اس کے سامنے پڑی ہوں گے۔ اب ان وجوہات کو ختم کرنے کی کوشش کرے تو اس کا مسئلہ حل ہو جائے گا۔ اور اگر پھر بھی بیوی مطمئن نہ ہو یا علیحدگی نہیں چاہ رہی تو شوہر اسے ہینڈ یا فنگر پریکٹس (fingering) سے مطمئن کر دے تو یہ شوہر کے لیے بہت آسان ہے اور شرعا جائز بھی ہے۔ نوٹ: ایک دوست نے کمنٹ کیا کہ ایسے موضوعات کو پبلک میں ڈسکس نہ کریں، انباکس میں جواب دے دیا کریں تو میں نے انہیں ان فرینڈ کر دیا تا کہ میری پوسٹیں پڑھ پڑھ کر ان کا تقوی خراب نہ ہو۔ آپ کو بھی معلوم ہے کہ یہ میرا مستقل موضوع نہیں ہے، میں اس موضوع پر ایک کتاب "سیکس، سائیکالوجی اور سوسائٹی" کے نام سے مرتب کر رہا ہوں اور یہ تحریریں اسی کتاب کے موضوعات ہیں۔ حقیقت یہ ہے کہ جب اس موضوع پر میں نے کوئی سنجیدہ کتاب دیکھنے کی کوشش کی تو رئیس امروہوی جیسے ملحدین کی کتابیں سامنے آئیں جو جنسیات کے مفتی بن کر معاشرے کی رہنمائی کر رہے ہیں اور مذہبی طبقے کے نزدیک ایسے موضوعات پر گفتگو کرنے سے ان کا تقوی خراب ہوتا ہے۔ لیکن کیا گفتگو نہ کرنے سے مسائل ختم ہو جائیں گے یا لوگ سوال کرنا بند کر دیں گے، ہر گز نہیں۔ تو کسی نہ کسی کو یہ کام کرنا ہے۔ اگر کوئی مذہبی ذہن کرے گا تو امید ہے کہ ان مسائل کو کوئی مثبت رخ ملے گا۔ واللہ اعلم۔

##############################
https://web.facebook.com/hm.zubair.52/posts/2924559547573791
ایمپوریم مال سینیما سے جوڑوں کی فحش ویڈیو لیک اور اس پر جاری مباحث ----------------------------------------------------------------------------- ٹوئٹر سے خبر ملی کہ کچھ دن پہلے ایمپوریم مال سینیما ہال، لاہور میں دو تین نوجوان جوڑے نائٹ وژن سینیما میں مووی دیکھتے ہوئے آپس میں فحش حرکات کرتے پائے گئے تو سینیما میں لگے سی۔سی۔ٹی۔وی سے لی گئی ان کی ویڈیو سوشل میڈیا پر لیک کر دی گئی۔ اب اس وقت ٹوئٹر پر دو طرفہ بحث جاری ہے۔ بعض لوگ سینیما کی بعض انتظامیہ کی طرف سے کیے گئے اس اقدام کو درست کہہ رہے ہیں کہ اس سے بہتوں کو سبق ملے گا اور آئندہ ایسی حرکتیں کم ہوں گی اور بعض اسے غیر اخلاقی حرکت کا نام دے رہے ہیں کہ دوسروں کی پرائیوسی کو لیک کرنا درست نہیں ہے۔ بعض نے یہ بھی کہا کہ وہ میاں بیوی بھی تو ہو سکتے ہیں۔ ٹوئٹر پر اس ویڈیو کی تصاویر لوگوں نے شیئر کر رکھی ہیں جو نظر سے گزریں اور وہ بہت ہی نامناسب تصاویر ہیں۔ پہلی بات تو یہ ہے کہ اگر وہ میاں بیوی بھی تھے تو انہیں ایسی حرکتیں سینیما ہال میں نہیں کرنی چاہییں تھیں، اس کے لیے ان کے گھر میں بیڈ روم موجود ہے۔ تو غلطی دونوں طرف موجود ہے۔ جب وہ خود ایک ہال کی چھت کے نیچے ایسی حرکتیں کر رہے ہیں کہ جہاں اور بھی کچھ لوگ موجود ہیں یا ہو سکتے ہیں تو انہوں نے تو اپنی پرائیویسی خود ختم کر دی ہے۔ تو اب وہ کس پرائیویسی کا رونا رو رہے ہیں۔ دوسری بات یہ کہ سینیما کی انتظامیہ نے جو کچھ کیا، وہ بھی غلط ہے کہ دین اسلام کی تعلیم یہی ہے کہ ممکن حد تک کسی کے گناہ پر پردہ ڈالو۔ لیکن اب سینیما ہال ایک پبلک پلیس ہے، پارک ایک پبلک پلیس ہے، ان مقامات پر اگر پریمی جوڑے فحش حرکات کرتے ہوئے کیمرے کی آنکھ میں آ جاتے ہیں تو اس میں ان کی ویڈیو بنانے والا غلط سو غلط ہے، خود ان کی غلطی زیادہ بڑی ہے کہ بھئی اتنی بھی کیا آخر آئی ہوئی تھی کہ گناہ کرنا ہی تھا تو سائیڈ پر کر لیتے۔ جب خود پبلک میں گناہ کر کے اعلان کرتے پھرتے ہو تو پھر کس پرائیویسی کا رونا روتے ہو۔ اور یہ چیز بہت تکلیف دہ ہے کہ اب پبلک پلیسز پر فحش حرکات اور بدکاری بہت عام ہوتی جا رہی ہے۔ اور نوجوان لڑکے لڑکیوں میں اس کے چھپانے کا ڈر، خوف اور شرم وحیا بھی ختم ہوتی جا رہی ہے۔ ہاں، انہیں صرف اپنے فیملی اور ماں باپ سے چھپانے کا ضرور ہوتا ہے کہ اسٹڈی کے نام پر فیس ملتی رہی، باقی کی پرواہ نہیں ہوتی۔ اور یہ سارا گند یونیورسٹیز کے گرلز ہاسٹلز سے پھیل رہا ہے۔ والدین کا کہنا ہے کہ ابھی ان کی پڑھنے کی عمر ہے، شادی کی نہیں۔ لیکن نوجوان بچی کی حرکتیں بتلا رہی ہیں کہ اس کی شادی کی عمر ہے، پڑھنے کی نہیں۔ پرائیوٹ گرلز ہاسٹلز نے تو اَت مچا رکھی ہے۔ ایک لڑکی بی۔ایس کے نام پر چار سال دوسرے شہر میں ایک ہاسٹل میں گزار دیتی ہے۔ دوسرا تعلیم ساری سیکولر ہے، اوپر سے کو۔ایجوکیشن ہے، تربیت نام کی چیز نہیں ہے، والدین کا چیک اینڈ بیلینس نہیں ہے، بس بیٹی پر اندھا اعتماد ہے کہ اعلی تعلیم حاصل کر رہی ہے، ہوم سکنس کا وہ شکار ہے، کمپنی اس کی ٹھیک نہیں ہے، روم میٹ اور کلاس فیلو اس کی آزاد خیال ہے، شکاری مرد ہر جگہ بیٹھے ہیں، رہی سہی کسر فلم اور پورن انڈسٹری نے پوری کر چھوڑی ہے، تو کیسے بچ کر جائے گی یہ اور کہاں جائے گی۔ جو پہلے یونیورسٹیز کی حدود میں دیکھتے تھے، اب وہ پبلک پلیسز سینیما ہالز اور پارکوں میں دیکھا جا رہا ہے کہ مکمل حجاب کرنے والی لڑکیاں اور ایسی فحش حرکات کہ جیسے شرافت ان کے گھرانے کو چھو کر نہ گزری ہو۔ اس گند کو کم کرنا ہے تو اپنی لڑکیوں کو اپنے شہر میں کسی پوسٹ گریجویٹ گرلز کالج میں تعلیم دلوا دیں، یونیورسٹی کی تعلیم کے نام پر اس کی دنیا اور آخرت تباہ مت کریں، خدا راہ مت تباہ کریں، ان کی جبلی خواہشات آپ کے اعتماد کی دیوار سے بہت بڑی ہیں، بہت بڑی ہیں۔

##############################
https://web.facebook.com/hm.zubair.52/posts/2916741275022285
غیر شادی شدہ خواتین پاکدامنی کیسے برقرار رکھیں ؟ ----------------------------------------------------- یہ سوال مردوں کی طرف سے بھی کیا جاتا ہے اور بعض اوقات خواتین کی طرف سے بھی مثلا جن خواتین کی شادی نہ ہو سکی ہو، رشتہ نہ مل سکا، کبھی مناسب رشتہ نہیں تھا تو شادی نہیں ہوئی، اور کبھی تو اپنے معیار سے کم تر بھی نہ ملا تو ایسی صورت حال میں وہ پاکدامنی کی زندگی گزارنے کے لیے کیا کریں ؟ اب اگر رشتہ ہی نہیں مل رہا تو ان کا کیا قصور ہے۔ جواب: شادی کا نہ ہونا ہمارے معاشرے کا ایک بہت بڑا المیہ ہے، اس کی وجوہات اور اسباب کئی ایک ہیں؛ مذہبی ونفسیاتی بھی، سماجی ومعاشی بھی اور خاندانی بھی۔ میں تو ہمیشہ یہی کہتا ہوں کہ شادی نہ ہونے سے بہتر ہے کہ اپنے معیار سے کم تر میں شادی کر لیں کہ اس میں خیر زیادہ ہے۔ اور شادی کو جتنا لیٹ کریں گے، اتنا ہی آپ کو اپنے معیار پر کمپرومائز کرنا پڑے گا الا ما شاء اللہ۔ شادی انسان کی صرف ازدواجی ضرورت نہیں ہے بلکہ اس کی نفسیاتی، معاشی اور معاشرتی ضرورت بھی ہے۔ مجھے تو یہی سمجھ آتی ہے کہ دنیا میں بہت سے مسائل کا حل صبر کے علاوہ کچھ نہیں ہے۔ اللہ عزوجل نے ہر انسان کے لیے کچھ آزمائش رکھی ہے جو اسے مل کر رہنی ہے۔ کوئی شک نہیں، شادی کا نہ ہونا ایک بہت بڑی آزمائش ہے لیکن آزمائش میں صبر کے علاوہ کوئی ایسا رویہ ہمارے سامنے نہیں ہے کہ جس سے ہم اپنے نفس کو اطمینان پہنچا سکیں۔ اگرچہ صبر کرنا آسان نہیں ہے، جس پر بیت رہی ہوتی ہے، وہ یہی کہہ رہا ہوتا ہے کہ آپ پر بیتتی تو دیکھتے صبر کیسے ہوتا ہے لیکن اس کے باوجود ہمارے پاس اس کے علاوہ حل ہی کیا ہے۔  اور صبر حاصل کرنے کے لیے ایک تو اپنے ارد گرد کے انسانوں کی آزمائشوں پر غور کرے، خاص طور پر وہ آزمائشیں جو اس پر نہیں ہیں۔ اور دوسرا قرآن مجید کی صبر سے متعلق آیات کو زبانی یاد کر لے اور انہیں دہراتا رہا کرے۔ تیسرا جن لوگوں کے بارے گمان غالب ہو کہ وہ صبر کرنے میں اس سے اچھے ہیں تو کبھی کبھار ان کی صحبت میں بیٹھ کر ان کی باتیں سن لیا کرے۔ اس سب کچھ کے بعد بھی اگر اس سے کبھی کبھار کچھ کمی کوتاہی ہو جاتی ہے تو اللہ عزوجل سے امید ہے کہ وہ اس سے درگزر کا معاملہ فرمائیں گے۔ البتہ ایسی ہی صورت حال میں ہماری شریعت میں کچھ گنجائشیں موجود ہیں اگر تو ہمارا معاشرہ ان کو قبول کر لے۔ ان گنجائشوں میں سے ایک نکاح مسیار ہے۔ نکاح مسیار، وقتی نکاح ہر گز نہیں ہے جیسا کہ نکاح متعہ ہوتا ہے بلکہ یہ دائمی نکاح ہے البتہ اس میں شوہر یہ شرط لگاتا ہے کہ وہ اپنی بیوی کو معین نفقے یا متعین وقت سے زیادہ خرچہ یا وقت نہیں دے گا۔ تو یہ نکاح کی کم تر صورت ہے جیسا کہ قرآن مجید نے کہا ہے کہ جن مومنین کو بدکاری میں پڑںے کا اندیشہ ہو تو وہ اگر دوسرے کی لونڈی سے نکاح کر لیں تو جائز ہے لیکن ان کے لیے بھی صبر بہتر ہے۔ تو صبر بہتر ہونے کے باوجود صبر نہ کر سکنے والوں کے لیے یہ ایک رخصت ہے۔ شوہر اگر یہ شرط لگائے کہ میں بیوی کو مہینے کا تیس ہزار خرچ دوں گا، بھلے جتنا مرضی کماتا ہوں یا میں بیوی کو مہینے میں تین دن دوں گا، اس سے زیادہ نہیں۔ اور بیوی اس شرط کو قبول کر لے تو اسے نکاح مسیار کہتے ہیں جو باہمی رضامندی سے ہوتا ہے کہ عورت عقد نکاح کے موقع پر اپنا حق اپنی مرضی سے چھوڑتی ہے۔ تو نکاح مسیار کو رواج دینا درست نہیں البتہ خاص کیسز میں اس کی اجازت دینے میں حرج نہیں جیسا کہ یہ کیس کہ شادی نہ ہونے سے بہتر ہے کہ شادی کسی طرح ہو جائے۔ ہمارے معاشرے میں تو لوگ گھر داماد بنا لیتے ہیں صرف اس لیے کہ بچی کی شادی ہو جائے تو یہ ان کی باہمی سیٹنگ ہے۔

##############################
https://web.facebook.com/hm.zubair.52/posts/2930842880278791
ورڈ سے ای۔بُک میں کنورژن (From Word to EPUB format) ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ پچھلے کچھ عرصے سے اس پر کام کر رہا ہوں کہ اپنی کتب کو ای۔بُک (E-book) کے فارمیٹ میں خاص طور ای۔پب (EPUB) یا کنڈل (Kindle) فارمیٹ میں کنورٹ کر کے نیٹ پر ڈال دوں لیکن کافی کوشش کے باوجود کامیابی نہیں ہو رہی۔ میرے پاس میری کتب کا ڈیٹا ورڈ (word) کے فارمیٹ میں موجود ہے یعنی یونی کوڈ فارمیٹ میں ہے۔ اب اسے ای۔بُک میں کنورٹ کرنا ہے۔ ہمارے ہاں پی۔ڈی۔ایف کو ای۔بُک سمجھا جاتا ہے حالانکہ اصلا وہ ای۔بُک نہیں ہے۔ اور ای۔بُک بنانے کا مقصد یہ ہے کہ ای۔بُک کی انٹرنیٹ کی مارکیٹ میں کتاب پڑھنے کے لیے دستیاب ہو سکے جیسا کہ کنڈل وغیرہ میں۔ اور ای۔بُک کی مارکیٹ میں پی۔ڈی۔ایف کا فارمیٹ نہیں چلتا بلکہ ای۔بُک کا فارمیٹ چلتا ہے۔ بعض آرٹیکلز کا کہنا ہے کہ آپ کے ورڈ کے ڈیٹا کی پہلے فارمیٹنگ ہونی چاہیے تو وہ تو ہوئی ہوئی ہے کہ ورڈ کی بکس ایک خاص اسٹائل شیٹ میں تیار ہوئی ہیں کہ جس میں ہیڈنگ، سب ہیڈنگ، ٹیکسٹ، کوٹیشن اور ریفرنسنگ وغیرہ کے لیے علیحدہ علیحدہ ٹیگز استعمال کیے گئے ہیں۔ دوسرا یہ کہا گیا ہے کہ آپ اپنی کتاب کے ٹیبل آف کانٹینٹ کو ہائپر لنک کے ذریعے سب ہیڈنگز سے لنک کر دیں، وہ بھی کر لیا لیکن کتاب کنورٹ نہیں ہو رہی یعنی ورڈ سے ای۔بُک نہیں بن رہی۔ اصل میں جن فورمز نے یہ سارے آرٹیکلز شیئر کیے ہیں، وہ انگریزی کتابوں کے لیے ہیں، جس کتاب میں ڈیٹا اردو میں ہے تو اسے ورڈ سے ای۔بُک بناتے ہوئے کیا مسائل ہو سکتے ہیں۔ اگر کسی  بھائی نے یہ کام کیا ہو، تو انباکس یا کمنٹس میں کوئی مشورہ شیئر کر دے۔ شکریہ

##############################
https://web.facebook.com/hm.zubair.52/posts/2928585953837817
میاں بیوی کا ایک دوسرے کا موبائل چیک کرنا ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ دوست کا سوال ہے کہ کیا میاں بیوی ایک دوسرے کا موبائل چیک کر سکتے ہیں ؟ جواب: بعض مفتی حضرات جیسا کہ مفتی طارق مسعود صاحب کا ایک بیان نظر سے گزرا، اس سے مطلق طور منع کرتے ہیں جو کہ ہماری نظر میں درست فتوی نہیں ہے۔ اسی طرح بعض ممالک میں یہ قانونا منع ہے جیسا کہ پچھلے سال متحدہ عرب امارت میں عدالت نے ایک بیوی کو اپنے شوہر کا موبائل چیک کرنے پر تین ماہ کی قید کی سزا سنائی تھی جو کہ ہماری نظر میں درست فیصلہ نہیں تھا۔  اس کی وجہ یہ تھی کہ شوہر کے کسی نامحرم عورت سے روابط تھے، بیوی نے پکڑ لیا تو طے یہ پایا کہ دونوں ایک دوسرے کے ساتھ اپنے موبائلز کے پاس ورڈز کا تبادلہ کریں گے تو وہ کر لیا گیا۔ اس کے بعد بیوی نے شوہر کے سوتے میں دوسرے کمرے میں جا کر موبائل چیک کیا اور اس میں سے اجنبی عورت کی تصاویر اور میسجز نہ صرف خود دیکھے بلکہ اپنے بچوں سے بھی شیئر کیے کہ اپنے ابا کے کرتوت دیکھو۔ تو عدالت نے اس کے باوجود بیوی کو تین ماہ کی قید سنائی کہ یہ کسی کی پرسنل لائف میں دخل اندازی ہے جو کہ قانونا منع ہے۔ تو ہماری نظر میں یہ مسئلہ کیس ٹو کیس ویری کرتا ہے۔ اصلا تو میاں بیوی کو ایک دوسرے کے موبائل میں جھانکنے کی اجازت نہیں ہونی چاہیے کہ ان کی ایک پرسنل لائف بھی ہے کہ جس میں جھانکنا بہت سے جھگڑوں کا موجب بن سکتا ہے لیکن بعض صورتوں کو اس سے مستثنی کیا جا سکتا ہے۔ تو اگر تو شوہر اپنی بیوی کے موبائل سے وہ چیٹ پڑھتا ہے جو وہ اپنی بہن، سہیلی یا پڑوسن وغیرہ سے کرتی ہے تو یہ درست نہیں ہے اور نہ ہی جائز ہے۔ اور اسی طرح بیوی اگر شوہر کے موبائل سے اس چیٹ کو پڑھتی ہے جو وہ اپنی والدہ، والد، بہنوں یا دوستوں وغیرہ سے کرتا ہے تو بیوی کے لیے یہ درست نہیں ہے اور نہ ہی جائز ہے۔ اصل محل بحث یہ ہے کہ بیوی کسی غیر محرم مرد سے رابطے میں ہے اور شوہر کو اس کا شک ہے یا شوہر کسی غیر محرم عورت سے رابطے میں ہے اور بیوی کو اس کا شک ہے۔ اور وہ یہ شک دور کرنے کے لیے یا اس کی تصدیق کے لیے ایک دوسرے کا موبائل چیک کرتے ہیں تو میری نظر میں ایسی صورت حال میں انہیں صرف اس حد تک ایک دوسرے کا موبائل چیک کرنے کی اجازت ہے۔ اس کی وجہ یہ ہے کہ شریعت نے شادی شدہ خاندان میں بدکاری کو اتنا بڑا فساد فی الارض قرار دیا ہے کہ اس کی سزا رجم (stone to death) مقرر کی گئی ہے اور ایسی سخت سزا شاید ہی کسی جرم اور گناہ کی ہو۔ دوسرا شریعت نے ویسے تو بدکاری کے ثبوت کے لیے چار گواہوں کی شرط لگائی ہے لیکن میاں بیوی کے لیے وہ شرط بھی اٹھا لی گئی اور یہ کہا گیا ہے کہ وہ لعان کر سکتے ہیں یعنی چار قسمیں بھی اٹھا سکتے ہیں۔ تو میاں بیوی میں سے کوئی ایک اگر کسی غیر محرم اور اجنبی کے ساتھ رابطے میں ہو تو اس سے بڑا فساد خاندان میں کوئی نہیں ہے۔ اور اس فساد کے سامنے پرائیویسی کوئی معنی نہیں رکھتی کہ یہ محض گناہ نہیں ہے بلکہ اسلامی قانون کے مطابق ایک جرم بھی ہے کہ اس میں آپ کے پارٹنر کے ان حقوق کی وائیلیشن ہوتی ہے جو آپ نے شادی کے معاہدے کے نتیجے میں تسلیم کر رکھے ہوتے ہیں۔ باقی یہ بعد کا مسئلہ ہے کہ ایسا شوہر یا بیوی کہ جسے اپنے پارٹنر سے منہ ماری کی شکایت ہے، اس سے علیحدہ کیوں نہیں ہو جاتی۔ پہلے تو وہ یہ پوچھنے میں حق بجانب ہے کہ اس کا پارٹنر اس معاہدے کو توڑ کر اس کے رائٹس کو وائیلیٹ کیوں کر رہا ہے ؟

##############################
https://web.facebook.com/hm.zubair.52/posts/2942844472411965
شوبز کی دنیا ------------- پچھلے کچھ دنوں سے شوبز کی دنیا کی خبریں دیکھ رہا تھا، کچھ ٹاک شوز دیکھے کہ جن میں بالی وڈ کے ہیروز کے انٹرویوز سنے مثلا انڈین ٹیلی ویژن چینل کا ٹاک شو "آپ کی عدالت" کسی حد تک ایک سنجیدہ ٹاک شو معلوم ہوا۔ اس آوارہ گردی کا مقصد یہ تھا کہ یہ معلوم ہو سکے کہ ان سیلیبریٹیز کی پرسنل لائف، آف دی اسکرین کیسی ہوتی ہے، ان کا بچپن کیسا تھا، کسیے فلم انڈسٹری میں آئے، ان کی سوچیں کیسی ہیں، پرسنیلیٹی میں کیسے کیسے اور کب کب ارتقاء ہوا، اور اب سوسائٹی پر ان کے کام اور شخصیت کا اثر کیسا اور کتنا ہے وغیرہ وغیرہ۔  گووندا ایک انٹرویو میں کہہ رہے تھے کہ پہلی مرتبہ جب انہوں نے فلم میں کسی عورت کو ہاتھ لگایا تو ان کے ہاتھ کانپ رہے تھے، پھر ان کی ٹریننگ ہوئی تو دو چار ماہ میں ہی یہ صورت حال تھی کہ جس لڑکی کو وہ ہاتھ لگاتے تھے، وہ کانپتی تھی۔ اور لوگ اس پر قہقہے لگا رہے ہیں۔ ایک طرف یہ شخصیت کا ارتقا ہے۔ دوسری طرف عامر خان بتلا رہے تھے کہ انہوں نے جوانی میں اپنی محبوبہ کو اپنے خون سے خط لکھا تھا لیکن وہ ساتھ ہی کہہ رہے تھے کہ انہوں نے غلط کیا تھا۔ وہ یہ بھی کہہ رہے تھے کہ مجھے بھی لڑکیوں کے خون سے لکھے خط موصول ہوتے ہیں لیکن یہ سب غلط ہے۔ تو یہ شخصیت کا ایک ارتقاء ہے۔ تو دونوں تصویروں میں کچھ تو فرق ہے۔ کم از کم یہ تو کہا جا سکتا ہے کہ عامر خان، تمام خانوں میں نسبتا بہتر ہے کہ کم از کم سماج کی اصلاح کا کوئی مقصد تو رکھتا ہے اور اس کے لیے ایک شو بھی کر رہا تھا۔  اسی طرح انڈیا کی فلم انڈسٹری کے ساتھ پاکستان کی ڈرامہ انڈسٹری کے شوبز کی دنیا کی ایک جھلک بھی دیکھنے کی کوشش کی ہے۔ پہلا تاثر تو یہی ہے کہ اس دنیا کے باسیوں کے پاس سب کچھ ہے لیکن ایک چیز نہیں ہے، اندر کا سکون۔ دولت، شہرت، آسائش، چمک دمک، رونق دونق سب موجود ہے اور سب حقیقی ہے سوائے ایک چیز کے کہ وہ مصنوعی ہے اور وہ ان کی مسکراہٹ ہے۔ اور اداکارائیں زیادہ ڈیپریس نظر آتی ہیں۔ دوسرا تاثر یہ ہے کہ یہ دنیا کے ناکام ترین لوگ ہیں، اس لیے کہ ایک رشتہ تک نہیں نبھا سکتے، اکثر وبیشتر کی طلاقیں اور علیحدگیاں ہو چکی ہیں، اور بعض کی کئی بار ہوئیں، اور بعضوں میں یہ سب کچھ دیکھ کر رشتہ جوڑنے کی ہمت نہیں ہے لہذا کنوارگی میں ہی اوور ایج ہو چکیں۔ وینا ملک، مطیرہ، ماہرہ خان، امبر خان، نادیہ خان اور صنم بلوچ کی طلاق ہو چکی۔ یہ صنم بلوچ کے سابقہ شوہر عبد اللہ فرحت اللہ تو مجھ سے پڑھتے بھی رہے اور اس وقت بھی ان کو شوبز میں آنے کا شوق تھا اور کافی ذہین  تھے۔  عمر شریف کی دو شادیاں ناکام ہوئیں، شمعون عباسی کی تین اور نور بخاری کی چار، اور ان کی ابھی شاید پانچویں شادی ہو بھی گئی ہے۔ عینی خالد کی شادی چھ ماہ چلی، ستائش خان کی ایک ماہ اور عریج فاطمہ کی دو ہفتے میں طلاق ہو گئی۔ میشا شفیع نے علی ظفر پر الزام لگایا کہ اس نے مجھے جنسی طور ہراساں کیا ہے، سارا خان اور آغا علی کا رشتہ جڑنے سے پہلے ہی ٹوٹ چکا، نکاح ہوا نہیں اور علیحدگی پہلے ہو گئی، محسن عباس حیدر کی بیوی نے الزام لگایا کہ ان کا شوہر انہیں مارتا ہے اور کسی ماڈل میں انٹرسٹڈ ہے وغیرہ وغیرہ۔ اپنی پرسنل لائف میں یہ دنیا کے ناکام ترین لوگ ہیں لیکن پھر بھی لوگ ان جیسی لائف کی حسرت رکھتے ہیں۔ پھر اکثر وبیشتر ان میں سے ڈرنک کرتے ہیں بلکہ اداکارائیں تک سگریٹ نوشی کرتی ہیں اور ان کے فالوورز ان پر حسرتیں کرتے ہیں کہ ہم انہیں کیا سمجھتے تھے اور یہ کیا نکلے۔ پھر ڈارموں میں جو یہ بڑے بڑے ڈائیلاگ بولتے یا بولتی ہیں، اور وہ دانش کی ایسی باتیں ہوتی ہیں کہ شاید ہزاروں سادہ لوح ان ڈائیلاگز سے اپنی زندگی کا رخ صحیح کر لیتے ہوں گے لیکن ان کی اپنی زندگی کیا ہے، کیچڑ کی دلدل اور گندگی کا ڈھیر۔ بس ان کی لائف میں گلیمر ہے، اس گلیمر کا کیا فائدہ جو اندر کا سکون نہ دے۔ ان میں سے ایک بڑی تعداد مڈل کلاس سے تعلق رکھتی ہے کہ جن کی فیملیز نے ان کے اس دنیا میں آںے کو پسند نہ کیا لیکن وہ لڑ جھگڑ کر آ گئے، پھر کیا مل گیا ؟ اسکرین پر ہنستے مسکراہتے چہرے تنہائی میں ہچکیوں سے روتے ہیں۔ باغی کی کہانی تو انہوں نے خود بنائی ہے بلکہ قندیل بلوچ کی کہانی تو یہاں فیس بک پر موجود ہے، کوئی زیادہ پرانی تو نہیں۔ لاکھوں کے فالوورز رکھنے والے تنہائی کے عذاب میں مبتلا ہیں اور انہیں اعتماد کے لائق ایک دوست یا جیون ساتھی نہیں مل پاتا۔ سکون اللہ عزوجل نے اپنی یاد میں رکھ دیا ہے۔  اب یہ علیحدہ بات ہے کہ بعض اوقات پانچ وقت کی مسجد میں نماز پڑھنے والے کو بھی اللہ کو یاد کرنے کی توفیق حاصل نہیں ہوتی ہے۔ لیکن یہ اس بات کی دلیل نہیں ہے کہ سب بے سکونی میں ہیں۔ جس کا واقعتا اللہ سے تعلق ہے، وہ سکون میں ہے۔ یہ بات درست ہے کہ اس دنیا سے شر ختم نہیں ہو سکتا کہ اس کے خالق کا پلان یہی ہے کہ دنیا میں خیر کے ساتھ شر باقی رہے تا کہ لوگوں کی آزمائش ہوتی رہی۔ لہذا یہ کہ فلم اور ڈرامہ انڈسٹری ختم ہو جائے اور سب حاجی پرہیزگار نمازی بن جائیں تو یہ ممکن نہیں ہے۔ شوبز کی دنیا رہے گی اگرچہ کچھ لوگ اسے چھوڑ دیں گے اور بعضوں نے چھوڑا بھی ہے اور بہت اچھا کیا اور یہی کرنے کا کام ہے لیکن ان کی جگہ کچھ اوروں نے لے لی تو یہ دنیا ویسی ہی آباد ہے اور رہے گی۔  تو ایک کرنے کا کام یہ بھی ہے کہ جو لوگ وہاں موجود ہیں، انہیں کچھ ایسی ڈائریکشن دے دی جائے کہ اگر وہاں سے نکلنا تمہارے لیے ممکن نہیں ہے یا حالات کی مجبوری تمہیں یہاں لے آئی یا آگے بڑھنے کی بہت زیادہ انرجی ہے جو سنبھالے نہیں سنبھل رہی یا اندر شر کا مادہ زیادہ ہے، بس نیکی ایک حد تک ہی ہو سکتی ہے  تو کم از کم اپنی اس لائف کے لیے کچھ اقدار تو طے کر لو مثلا یہ کہ ڈرنک نہیں کرنا اور نامحرم کو ٹچ نہیں کرنا، نہ اسکرین پر اور نہ ہی آف دی اسکرین، یہی دو کام کر لو۔ تو جہاں ہو، وہاں خدا کے لیے کچھ کر کے دکھا دو اور پھر اللہ سے امید لگا لو، امید ہے کہ تمہاری زندگی میں سکون بھی آ جائے گا۔ اس طوائف نے بھی تو کچھ کیا تھا ناں کہ جسے اللہ نے معاف کر دیا یعنی اس نے بھی کتے کو پانی پلایا تھا تو معافی ملی۔ تو کچھ نیکی تو کرو اگرچہ سب نہ ہوتی ہو اور کچھ گناہ تو چھوڑو اگرچہ سب نہ چھوٹتا ہو۔ یہ بھی کرنے کا ایک کام ہے اور یقینا ایک بڑا کام ہے۔ گووندا نہ بنو، عامر خان ہی بن جاؤ، یہ بھی تو کرنے کا ایک کام ہے۔ ہمارے بچپن کے اداکاروں میں ایک قادر خان ہوتے تھے، فلموں میں توحید پر ان کے کافی ڈائیلاگز تھے۔ اب ایک شاہ رخ خان ہیں کہ گھر میں مسجد بھی بنا رکھی ہے اور مندر بھی۔ قرآن بھی پڑھا جاتا ہے اور گیتا بھی۔ تو قادر خان بنو، شاہ رخ خان نہیں۔ یہ تو کم از کم کر سکتے ہو ناں۔ اور دوسرا کام جو والدین کے کرنے کا ہے کہ اپنی انرجیٹک لڑکیوں کو کسی کام پر لگاؤ ورنہ تو ان کی انرجی انہیں اس دنیا میں لے جائے گی کہ جہاں ان کا جانا تمہیں خود پسند نہیں ہے۔ لیکن اگر والدین ہی بے شعورے ہوں جیسا کہ قندیل بلوچ کے والدین تھے اور لڑکی میں انرجی زیادہ تھی تو اب یہ قسمت ہے، کیا کیا جا سکتا ہے۔ اور تیسرا کام جو عوام کے کرنے کا ہے کہ اس دنیا کے باسیوں کی زندگی پر ترس کھاؤ، نہ کہ رشک کرو۔ اور کبھی کبھی ان کے لیے دعا بھی کر دیا کرو۔

##############################
https://web.facebook.com/hm.zubair.52/posts/2940868645942881
حرام خور ---------- میڈیا میں پولیس کے محکمے کی تربیت اور اصلاح پر بہت بات چیت ہو رہی ہے، حکومتی حلقوں کی طرف سے بھی اور سول سوسائٹی کی طرف سے بھی۔ صلاح الدین کے ماورائے عدالت قتل کیس نے ایک اہم سوال یہ بھی اٹھایا ہے کہ ہمارے پولیس والے اتنے سخت دل کیوں ہیں کہ خدا رسول کے نام کا واسطہ بھی ان پر کوئی اثر نہیں ڈالتا ؟ اگر مظلوم انہیں قرآن سے آیات سنائے گا کہ مجھ پر ظلم نہ کرو کہ قیامت کے دن اس کا حساب دینا پڑے گا تو یقین مانیے آیتیں سن کر ان کا تشدد اور ظلم اور بڑھ جائے گا۔ آخر کیا وجہ ہے کہ انسان اتنا پتھر دل کیوں ہو جاتا ہے کہ جس ظلم وستم کو دیکھ کر پتھروں کے بھی آنسووں نکل آئیں، وہ وہ ظلم کر رہا ہوتا ہے۔ تو ایک لفظ میں اس کا جواب ہے، حرام خوری۔ حرام مال بظاہر دکھنے میں کتنا ہی اچھا اور خوشنما کیوں نہ ہو لیکن ہے تو نجاست اور گندگی جو انسانی وجود کو غلاظت کا ڈھیر بنا کر رکھ دیتی ہے۔ تو حرام خور کا وجود ایک گٹر ہے گٹر، اور اس گٹر پر آب زم زم چھڑک دینے سے اس کی اصلاح اور تربیت نہیں ہونے والی۔ آپ اس کی خاک تربیت کر سکتے ہیں کہ جس کا  کھانا حرام کا، پینا حرام کا، پہننا حرام کا ! جس جسم کی پرورش حرام مال سے ہوئی ہو، وہ ایک ناسور ہے کہ بقیہ جسم کو بچانے کے لیے اسے کاٹنے کے سوا کوئی چارہ نہیں ہے۔ تو جب تک پولیس سے رشوت اور بھتہ کلچر ختم نہیں ہوتا، اس محکمے کی ذرا برابر تربیت اور اصلاح نہیں ہو سکتی۔  یہاں تو تھانے بکتے ہیں، ان کی بولی لگتی ہے کہ جس تھانے کی حدود میں جرائم زیادہ ہوں، وہاں تھانیدار لاکھوں دے کر تعیناتی کرواتا ہے اور پھر اس نے وہ سب وصول بھی تو کرنا ہے، تو کہاں سے کرے گا ؟ اور پھر یہاں پولیس کے علاوہ سیاست دان اس ظلم میں ملوث ہیں۔ وہ تھانے کچہری کے معاملات میں ناجائز طریقے سے اپنا اثر ورسوخ استعمال کرتے ہیں اور ایسے میں اگر کوئی شریف اور ایماندار پولیس آفیسر کچھ کرنا بھی چاہتا ہے تو نہیں کر پاتا۔ تو جو پولیس کے محکمے کی اصلاح کرنا چاہتے ہیں، پہلے خود انہیں اصلاح کی ضرورت ہے۔ اور ان کی اصلاح بھی اسی ایک نقطے کے گرد گھومتی ہے کہ حرام خوری نہ کریں۔ جو سیاست دان حرام خور ہو گا، وہ پولیس کو اپنے جرائم کے لیے ایک گینگ کے طور استعمال کرے گا کیونکہ حرام کھانے کے بعد وہ انسان نہیں رہا بلکہ ایک درندہ بن چکا ہے۔  تو حرام خور کے اخلاق ایسے ہی رہیں گے، جانوروں بلکہ درندوں والے، بلکہ ان سے بڑھ کر کہ انہیں بھی کبھی معصوم پر رحم آ جاتا ہے۔ تو بھلے آپ انہیں اخلاقیات پر درس کورسز کروا دیں، ان میں تبدیلی نہیں آنے والی۔ اور حرام خوری ایک ایسا گناہ ہے کہ حرام کھانے کے اثرات اگلی نسل تک منتقل ہوتے ہیں۔ یہ اولاد کیوں خراب نکلتی ہے ؟ اس کی ایک بڑی وجہ والدین کا اسے حرام کھلانا ہے۔ تو جس اولاد کو آپ نے حرام کھلا کر بڑا کیا ہو، اس سے اخلاق کی کوئی توقع نہ رکھیں، نہ اپنے لیے، نہ اپنے جیسے انسانوں کے لیے۔ جتنے درندے اس معاشرے میں پیدا ہو رہے ہیں، وہ سب حرام کھا کر پیدا ہو رہے ہیں۔ تو ہمارا کل نظام تربیت ایک نقطے کے گرد گھوم رہا ہے، وہ ہے حلال کی کمائی۔ اگر یہ کھا اور کھلا سکتے ہیں تو آپ تربیت کے قابل ہیں، ورنہ قابل ہی نہیں ہیں۔

##############################
https://web.facebook.com/hm.zubair.52/posts/2949382818424797
منی [semen] کیا ہے ؟  ------------------------ فقہ کی ایک کلاس میں بچوں کو طہارت کے مسائل پڑھا رہا تھا اور اس میں یہ ٹاپک چل رہا تھا کہ غسل کب فرض ہوتا ہے؟ جب میں نے بتلایا کہ انسان کے جسم سے منی [seminal fluid] خارج ہو جائے تو اس پر غسل فرض ہو جاتا ہے۔ تو او۔لیول پاس ایک بچے نے سوال کیا کہ منی کیا ہوتا ہے؟ تو میں ایک دم بوکھلا گیا کہ بھری کلاس میں اس سوال کا جواب کیسے دوں کیونکہ سوال غیر متوقع تھا۔ اسی طرح کچھ دن پہلے ایک دوست نے بتلایا کہ ان کی مسز اپنی بچی کو کہ جس کی عمر تیرہ سال تھی، ایک حدیث پڑھا رہی تھیں کہ جس میں کچھ ایسی بات نقل ہوئی تھی کہ رسول اللہ صلی اللہ علیہ وسلم نے اپنی کسی زوجہ محترمہ سے مباشرت [intercourse] کی اور غسل کیا تو بچی نے اپنی والدہ سے سوال کیا کہ مباشرت کیا ہوتی ہے؟ تو یہ سوال والدہ کے لیے غیر متوقع تھا لہذا انہیں بھی سمجھ نہ آئی کہ کیا جواب دیں۔ اسی طرح ایک دوست نے بتلایا کہ انہوں نے اپنے بچوں کو سات آٹھ سال کی عمر میں ہی نماز کا عادی بنا دیا لیکن ان کی بیٹی دس سال کی عمر میں بالغ ہو گئی جبکہ بیٹا ابھی تیرہ سال کا تھا اور نابالغ بھی تھا۔ اب بیٹی کو مہینہ (menses) آنے کی وجہ سے نماز نہیں پڑھنی ہوتی تھی تو اس کا بڑا بھائی بار بار کبھی ماں اور کبھی باپ کو شکایتیں لگاتا کہ دیکھیں، یہ نماز نہیں پڑھتی ہے، دیکھیں یہ نماز نہیں پڑھتی ہے اور اس کی بہن اس سے اخیر درجے میں تنگ آئی ہوئی تھی اور والدین کو بھی کچھ سوجھ نہیں رہا تھا کہ کیا کریں، اسے کیسے سمجھائیں اگرچہ کبھی کبھار جھوٹ سے کام چل جاتا تھا کہ اس نے نماز پڑھ لی ہے لیکن کب تک جھوٹ سے کام چلائیں؟ اسی طرح بعض والدین یہ کہتے ہیں کہ ان کے بچے ان سے یہ سوال کرتے ہیں کہ بچے کہاں سے آتے ہیں؟ تو وہ انہیں کیا جواب دیں، کس عمر میں انہیں کتنا جواب دینا چاہیے؟  تو ان سب سوالات کا تعلق سیکس ایجوکیشن سے ہے۔ اور ہمارے ہاں اس حوالے سے بچوں کو ایجوکیٹ کرنے کی نہ تو کوئی ترتیب اور نصاب ہے اور نہ ہی کوئی نظم اور طریقہ کار۔ لیکن سب کے بچے سوال کر رہے ہیں اور سب کو جواب بھی مل جاتا ہے، کسی کو کہیں سے اور کسی کو کہیں سے۔ تو اصل سوال یہ ہے کہ کیا ہمارے دین کا مقصود یہی ہے کہ جیسے ہمیں زندگی کے کسی حصے میں ان چیزوں کے بارے کسی طرح سے علم حاصل ہوا، تو ہمارے آنے والی نسلوں کو بھی اسی طرح سے ہی علم ہو کہ یہ شرم وحیاء کی باتیں ہیں، ان پر پردہ ہی پڑا رہے تو اچھا ہے۔ لیکن پردہ پڑے رہنے کے باوجود ہم سب کو زندگی کے کسی نہ کسی حصے میں ان کا علم ہو جاتا ہے، اگر علم نہ ہو تو نسل انسانی آگے چلے ہی کیسے۔ سوال صرف یہ ہے کہ کس وقت بچے کو کیا اور کتنا علم دینا ہے، تو اس کی ترتیب بنانا تو کچھ مشکل نہیں ہے، والدین خود سے بھی بنا سکتے ہیں، بس انہیں کچھ ڈائریکشن دینے کی ضرورت ہے۔ تو کہنے کا مقصد یہ ہے کہ بعض اولاد والدین یا اساتذہ کو ایسے غیر متوقع سوالات کا سامنا کرنا پڑتا ہے کہ جن میں انہیں سمجھ نہیں آتی کہ ان سوالات کو کسے ریسپانس کریں۔ تو کم از کم کچھ لٹریچر ایسا ہونا چاہیے، مہذب زبان میں، کہ جب کسی بچے کا ایسا سوال سامنے آئے تو اسے وہ لٹریچر پڑھنے کو دے دیا جائے۔ یہ تو طے ہے کہ بچے کو گروئنگ ایج میں کچھ سوالات پیدا ہوتے ہیں کہ جن کا تعلق اس کی بلوغت کے ساتھ ہوتا ہے۔ ٹھیک ہے کہ ایک بڑی تعداد دوستوں سے ان سوالات کے جوابات حاصل کر لیتی ہے، کچھ جلد اور کچھ دیر سے، لیکن کچھ تو ہونا چاہیے کہ اگر والدین یا اساتذہ اپنے بچوں یا اولاد کو خود سے کچھ سکھانا چاہتے ہیں لیکن ان کے پاس اس کے لیے الفاظ کا چناؤ نہیں ہے، تعبیر کا انتخاب نہیں ہے، تو وہ اسے کسی طرف ریفر تو کر سکیں۔  تو ہمارے ہاں پاکستان میں دس یا گیارہ سال کی عمر میں لڑکی اور تیرہ یا چودہ سال کی عمر میں لڑکا بالغ ہو جاتا ہے۔ بالغ ہونے سے مراد یہ ہے کہ وہ بڑی یا بڑا ہو گیا ہے، اور ان پر نماز روزہ فرض ہو گیا ہے۔ لڑکے کی بلوغت کی علامت یہ ہوتی ہے کہ اسے احتلام (wet dreams) شروع ہو جائے۔ احتلام کا معنی یہ ہے کہ رات سوتے میں انسان کے جسم سے پیشاب کی نالی کے رستے سفید رنگ کا ایک مادہ (fluid) نکلتا ہے اور اسی کو منی (semen) کہتے ہیں۔ اگر یہ جسم یا کپڑوں پر لگ جائے تو ان کو دھو لے اور صبح اٹھنے کے بعد غسل کر لے۔ اور غسل کرنے سے پہلے وہ ناپاکی کی حالت میں ہوتا ہے اور اس ناپاکی کی حالت میں اس کے لیے قرآن مجید کو ہاتھ لگانا، تلاوت کرنا اور نماز پڑھنا بھی منع ہے۔ البتہ اس حالت میں وہ روزہ رکھ سکتا ہے لیکن بعد میں فجر کی نماز سے پہلے ضرور غسل کر لے۔ اور ناپاکی کی اس حالت میں وہ ذکر اذکار بھی کر سکتا ہے۔  بعض اوقات گندے اور فحش خیالات کی وجہ سے یا ایسا لٹریچر پڑھنے سے یا ایسے مناظر دیکھنے سے یا بعض اوقات کوئی مشقت والا کام کرنے سے جسم سے کچھ سفید رنگ کا مادہ خارج ہوتا ہے، اسے مذی (urethral fluid) کہتے ہیں، اس سے غسل فرض نہیں ہوتا ہے۔ بس جسم پر جس جگہ یہ مادہ لگ جائے، اس جگہ کو صاف کر لے اور وضو کر لے تو کافی ہے۔ تو منی اور مذی میں فرق ہے۔ منی کے خارج ہونے سے غسل فرض ہوتا ہے اور یہ ایسا مادہ ہے کہ جسے قرآن مجید نے "ماء دافق" کہا ہے یعنی وہ مادہ جو اچھل کر باہر نکلتا ہے جبکہ مذی اس طرح سے باہر نہیں نکلتی ہے کہ اس کے تو بعض اوقات نکلنے کا احساس بھی نہیں ہوتا ہے۔ تو بعض نوجوانوں کو میں نے دیکھا ہے کہ وہ مذی کے نکلنے پر بھی غسل کر رہے ہوتے ہیں اور اس طرح اپنے آپ کو مشقت میں ڈالا ہوتا ہے۔ تو فرض غسل صرف منی کے اخراج پر ہے۔

##############################
https://web.facebook.com/hm.zubair.52/posts/2953228661373546
یو۔ٹیوب چینل کا آغاز -------------------- وقتا فوقتا مختلف پلیٹ فارمز سے متنوع موضوعات پر لیکچرز، ٹاک شوز اور ورکشاپس وغیرہ ریکارڈ کرواتا رہتا ہوں تو بعض دوست کسی خاص موضوع پر ویڈیو طلب کرتے تھے تو مجھے اس کو تلاش کرنے میں بہت وقت لگ جاتا تھا کہ ریکارڈڈ ویڈیوز یو۔ٹیوب پر مختلف چینلز پر بکھری پڑی ہیں کہ جس نے جو ریکارڈ کیا، اپنے چینل پر دے دیا۔ تو اس غرض سے کہ میری تمام ویڈیوز ایک جگہ جمع اور دستیاب ہو جائیں، اپنے نام [ڈاکٹر حافظ محمد زبیر] سے ہی ایک یو۔ٹیوب چینل بنایا ہے، دوست اسے سبسکرائب کر سکتے ہیں۔ ابھی تمام ویڈیوز اپ۔لوڈ نہیں ہوئی ہیں، کام شروع کیا ہے، وقت کے ساتھ سب اپ۔لوڈ ہو جائیں گی، ان شاء اللہ عزوجل۔ ابھی ایک سیریز جو الحاد (Atheism) کے رد میں اور مذہب اور سائنس کے باہمی تعلق کے حوالے سے جواد بھائی کے ساتھ کی تھی، اسے اپ۔لوڈ کیا ہے۔ یہ سیریز سچ کی تلاش (Discovering Truth) کے عنوان سے کل آٹھ ویڈیوز پر مشتمل ہے اور میری کتاب "خدا کا وجود؛ مذہب، فلسفہ اور سائنس کی روشنی میں" کے ایک باب کا خلاصہ ہے۔ دوسری سیریز یو۔ٹیوبر لیکچرر جناب انجینئر محمد علی مرزا صاحب کے رد میں اور صحابہ کرام رضی اللہ عنہم کے دفاع میں ہے۔ یہ سیریز سات ویڈیوز پر مشتمل ہے کہ جن میں مرزا صاحب کے ایک کتابچے "واقعہ کربلا کا حقیقی پس منظر؛ 72 صحیح الاسناد احادیث کی روشنی میں" کا تجزیاتی مطالعہ پیش کیا گیا ہے۔  ایک لیکچر مدارس کے بچوں کے کیریئر کاؤنسلنگ کے حوالے سے اپ۔لوڈ کیا ہے۔ یہ دراصل جامعہ سلفیہ، فیصل آباد میں آخری درجات یعنی کلیہ کے طلباء کے لیے ایک ورکشاپ تھی جسے جواد بھائی نے ریکارڈ کر لیا۔ مدارس کے جو طلباء مستقبل میں کچھ کرنا چاہتے ہیں، وہ اس لیکچر سے کچھ رہنمائی حاصل کر سکتے ہیں۔ اسی طرح قرآنی عربی گرامر پر الحکمہ انٹرنیشنل کے تحت ایک کورس ریکارڈ کروایا تھا۔ یہ کورس تیس ویڈیوز پر مشتمل ہے، امید ہے کہ ایک یونیورسٹی گریجویٹ کو ان تیس ویڈیوز سے اچھی گزر جانے کے بعد اتنی گرامر آ جائے گی کہ وہ ستر فی صد قرآن مجید سمجھنا شروع ہو جائے، ان شاء اللہ عزوجل۔ اس کے علاوہ ابھی کچھ کورسز اپ۔لوڈ کرنے ہیں۔  باقی یو۔ٹیوب چینل پر یہ پروفائل پکچر غلطی سے لگ گئی تھی۔ اس کی جگہ دوسری لگا دی ہے، لیکن پیج پر یہ آ رہا تھا کہ دوسری تصویر کے شو ہونے میں کچھ وقت لگے گا۔ اب معلوم نہیں کتنا وقت لگے گا۔ مجھے تو آج کی پوسٹ لگانے کا کوٹہ پورا کرنا ہے، رہی تصویر تو بعد میں خود سے ہی بدلتی رہے گی۔ دوسری بات یہ کہ ان میں بعض ہوم۔میڈ ویڈیوز بھی ہیں جو اس جذبے سے بنائی گئی ہیں کہ وسائل ہوں یا نہ ہوں یا کم ہوں، ہر حال میں کچھ کرتے ہی رہنا چاہیے۔ لہذا اس فیلڈ کے پروفیشنل تقاضوں کے مطابق تو نہیں ہیں لیکن کانٹینٹ میں سطحیت کی شکایت نہیں ہو گی۔ ان شاء اللہ۔ باقی چینل کا لنک نیچے پیش خدمت ہے۔ والسلام مع الاکرام 

##############################
https://web.facebook.com/hm.zubair.52/posts/2971277122902033
لونڈی اور طوائف کا فرق ------------------------- دوست کا سوال ہے کہ کیا لونڈی اور طوائف ایک ہی ہے کہ ایسا لگتا ہے کہ آپ نے اپنے ایک حالیہ آرٹیکل میں اسے ایک ہی معنی میں استعمال کیا ہے؟ جواب: جی بہت سے مذہبی لوگوں نے شکوہ کیا ہے کہ طوائف اور لونڈی میں فرق ہے اور ہم نے اپنے آرٹیکل میں طوائف اور لونڈی کی اصطلاح کو گڈ مڈ کر دیا ہے۔ تو پہلی بات تو یہ ہے کہ جن عورتوں کی ہمارے آرٹیکل میں بات ہو رہی تھی یعنی میڈیا میں آنے والی نیم برہنہ لباس میں ملبوس عورت، بھلے وہ ماڈل ہو، اداکارہ ہو، فنکارہ ہو، ہماری نظر میں اسے طوائف کہنا جائز نہیں کیونکہ یہ لفظ بولنا کسی پر بدکاری کا الزام لگانے کے مترادف ہے کہ جس کے لیے چار عینی گواہ ہونے چاہییں۔  دوسرا جو ہم نے اپنے آرٹیکل میں بیان کیا، وہ لونڈی کے بارے کوئی شرعی وضاحت نہیں تھی کہ اسلام میں لونڈی یہ یہ ہے یا اس کے یہ احکامات ہیں بلکہ ایک امر واقعہ کا بیان تھا۔ دور جاہلیت میں بھی اور اسلامی تاریخ میں بھی آپ کو جو آزاد عورت اور لونڈی کی تقسیم ملتی ہے تو آپ نوٹ کریں گے کہ ناچ گانے والیوں سے لے کر طوائفوں تک کی تمام انواع لونڈیوں میں ہی پائی جاتی تھیں، نہ کہ آزاد عورتوں میں۔ آزاد عورت کافروں کی بھی ہوتی تھی تو شریف ہی ہوتی تھی، یہ عجب بات ہے۔ حضرت ابو سفیان رضی اللہ عنہ کی بیوی ہند رضی اللہ عنہا نے جب اسلام قبول کیا اور آپ صلی اللہ علیہ وسلم کی بیعت فرمائی تو اس بیعت کے الفاظ میں جب آپ صلی اللہ علیہ وسلم نے حضرت ہندہ کو کہا کہ آپ بیعت کریں کہ اسلام لانے کے بعد بدکاری نہیں کریں گی۔ تو انہوں نے جواب میں کہا: "أو تزني الحرّة ؟"۔ کیا آزاد عورت بھی بدکاری کر سکتی ہے؟ یعنی یہ ان کے حیران کن بات تھی کہ آزاد عورت سے یہ وعدہ لیا جائے کہ وہ زنا نہیں کرے گی کیونکہ آزاد عورت کے زنا کرنے کا تصور زمانہ جاہلیت میں بھی نہیں تھا، چاہے وہ کافر ہی کیوں نہ ہوتی تھی۔ عربی ادب میں لونڈی کی ایک قسم "قیان" بہت معروف ہے۔ یہ وہ لونڈیاں تھیں جو ناچنے گانے میں ماہر ہوتی تھیں۔ ہماری تاریخ میں آزاد عورت کے ساتھ جسم فروشی (prostitution)  کا کوئی تعلق نہیں رہا ہے بلکہ بازاری عورت جو بھی ہوتی تھی، وہ عموما لونڈیوں میں ہی پیدا ہوتی تھی۔ اس کی وجہ یہ تھی کہ لونڈیاں اپنے معیار اور اخلاق دونوں میں آزاد عورت سے کم تر ہوتی تھیں۔ پھر کوئی تو وجہ ہے ناں کہ لونڈی کی زنا کی سزا نصف ہے؟ مزید تفصیل کے لیے ابو الفرج اصبہانی کی کتاب "القیان" ملاحظہ فرمائیں کہ جس میں بنو امیہ اور بنو عباس کے دور کی فنکار لونڈیوں یا جدید اصطلاح میں ماڈل گرلز کا تعارف کروایا گیا ہے۔ علمی اصطلاح میں ان دونوں الفاظ میں عموم خصوص مطلق کی نسبت ہے۔

##############################
https://web.facebook.com/hm.zubair.52/posts/2971045666258512
جدید عورت: آبجیکٹ سے سیکس ٹوائے تک (Modern Woman: From an Object to a Sex Toy) ----------------------------------------------------------------------------------------------- کل ماڈرن لونڈیوں کے عنوان سے ایک پوسٹ لگائی تھی تو دوستوں نے مختلف قسم کے ریسپانسز دیے۔ تو سوچا اپنے موقف کو مزید نکھار کر بیان کر دوں۔ بعض دوستوں نے طعنہ دیا کہ اب مولانا صاحب یہ چاہتے ہیں کہ لڑکیاں یونیورسٹی کی تعلیم بھی حاصل نہ کریں۔ تو بھئی ہم نے یہ نہیں کہا کہ لڑکیاں ہائر ایجوکیشن حاصل نہ کریں اور لڑکیوں کے یونیورسٹی جانے کے خلاف نہیں ہیں البتہ ہمارا کہنا یہ ہے کہ لڑکیوں کو کو۔ایجوکیشن والی یونیورسٹیز میں نہیں بلکہ لڑکیوں والی یونیورسٹی میں جانا چاہیے۔ تو ایسی سوچ میں حرج ہی کیا ہے؟ لڑکیوں کی یونیورسٹیز، لڑکیوں کے لیے ہی تو بنائی گئی ہیں، یا لڑکوں کے لیے ہیں تو بتلا دیں؟ اور اکثر وبیشتر پوسٹ گریجویٹ گرلز کالجز، یونیورسٹیز کا درجہ پا چکے اور جو نہیں بھی پا سکے، وہ بھی بی۔ایس اور ماسٹرز وغیرہ تو کروا ہی رہے ہیں۔ اور یہ بھی ایک حقیقت ہے کہ کو۔ایجوکیشن میں بچوں کا سی۔جی۔پی۔اے (CGPA) نسبتا زیادہ گرتا ہے تو پھر اس کی طرف دوڑ کیوں؟ بعض دوستوں نے کہا کہ آپ عورت کے باہر جا کر ملازمت کرنے کے خلاف ہیں تو ایسا بھی نہیں ہے۔ عورت گھر سے باہر نکل سکتی ہے، ضرورت کے تحت بھی اور ملازمت کے لیے بھی لیکن ملازمت ملازمت میں فرق ہے۔ ایک عورت لڑکیوں کے کسی اسکول میں بچیوں کو تعلیم دے رہی ہے، یہ ہر گز آبجیکٹ نہیں ہے لیکن جو سیلز گرل کے طور پر شاپنگ مال میں بن سنور کر کھڑی ہے اور مخصوص انداز کی ٹائٹس پہنے شیمپو بیچ رہی ہے، تو وہ ایک آبجیکٹ ہی ہے۔ اس پر پڑنے والی مردوں کی نظریں بتلا رہی ہیں کہ وہ آبجیکٹ ہے۔ باقی وہ مجبوری کے تحت ایسا کر رہی ہے، اس کے گھر کے حالات ایسے ہیں، اللہ نے اسے گناہ دینا ہے یا ثواب دینا ہے، یہ میرا موضوع نہیں ہے۔  میرا موضوع تو صرف اتنا ہے کہ کون سی عورت مرد کے لیے آبجیکٹ ہوتی ہے اور کون سی ہیومن بیئنگ۔ اور بعض جابز ایسی ہیں کہ ان میں عورت آبجیکٹ ہی بنتی ہے اور آبجیکٹ ہی رہتی ہے، اسے ہیومن بیئنگ بننا نصیب نہیں ہوتا۔ قندیل بلوچ نے روڈ ہوسٹس کی جاب کی تھی، تو کیا نتیجہ نکلا؟ اب مردوں کو گالیاں دیں، وہ تو دو میری طرف سے بھی دے دیں لیکن روڈ ہوسٹس ایک آبجیکٹ ہے، مرد نے تو اسے دیکھنا ہی ہے۔ بلکہ صحیح بات تو یہ ہے کہ وہ مردوں کو دکھلانے کے لیے ہی تو رکھی گئی ہے۔ تو مرد اسے دیکھے گا نہیں تو کیا کرے گا؟ آپ کا کیا خیال ہے کہ حسب حال، مذاق رات اور خبر زار جیسے ٹاک شوز میں بھی جو عورت ہنسانے کے لیے، سوال کرنے کے لیے، خبریں پڑھنے کے لیے بٹھائی جاتی ہے تو وہ ایک آبجیکٹ نہیں ہے کیا؟ اگر آبجیکٹ نہیں ہے تو اس کی جگہ مرد بھرتی کر لیں، پھر دیکھیں، شو کتنا کامیاب رہتا ہے۔ اسی طرح ہم نے گھر سے بے پردہ نکلنے والی ہر عورت کو ماڈرن لونڈی نہیں کہا۔ البتہ یہ ضرور کہا ہے کہ گھر سے نکلنے والی ہر بے پردہ عورت، مرد کے لیے ایک "آبجیکٹ" ہے نہ کہ ہیومن بیئنگ یعنی مرد کے لیے وہ دیکھنے کی ایک شے ہے جیسا کہ دوسری چیزیں نہ کہ کوئی انسان۔ یعنی بے پردہ عورت سے مرد کو پہلی فیلنگ، آبجیکٹ والی محسوس ہوتی ہے نہ کہ ہیومن بیئنگ والی۔ دوسرا وہ عورتیں جو ماڈلز اور اداکارائیں ہیں اور نیم برہنہ لباس میں (revealing clothes) میں ملبوس ہوتی ہیں تو انہیں ہم نے ماڈرن لونڈیوں سے تشبیہ دی تھی۔ بعض دوستوں نے کہا کہ زمانہ قدیم کی لونڈیاں تو مجبور تھیں اور یہ اپنی آزاد مرضی سے یہ پیشہ اختیار کرتی ہیں تو لونڈی کیسے ہو گئیں وغیرہ وغیرہ؟ تو اس کا علمی جواب تو یہی ہے کہ تشبیہ "من وجہ" ہوتی ہے یعنی ایک پہلو سے ہوتی ہے۔ جب آپ کسی نشی کو مجازا "جہاز" کہہ دیتے ہیں تو کوئی یہ اعتراض کرے کہ جہاز تو اڑتا ہے، یہ تو اڑتا نہیں ہے تو ایسے شخص کو نہ زبان کی سمجھ ہے اور نہ ہی اس کے استعمال کا ڈھنگ آتا ہے۔  تو میڈیا کی عورت کو ماڈرن لونڈی کہنے میں "وجہ تشبیہ" یہ تھی کہ زمانہ قدیم میں لونڈی بھی ایک آبجیکٹ تھی اور آج میڈیا کی عورت بھی آیک ابجیکٹ ہی ہے۔ بیوی اور لونڈی میں یہی بنیادی فرق ہی یہی ہے کہ بیوی ہیومن بیئنگ کی طرح نکاح میں آ کر مرد کی جنسی خواہش پوری کرتی ہے اور لونڈی سے خواہش ایک آبجیکٹ کی طرح بغیر نکاح کے پوری کی جاتی ہے۔ باقی میڈیا کی یہ لونڈیاں کام یہی کر رہی ہیں لیکن انہیں تاک جھانک کر مردوں کا ان سے اپنی خواہش پوری کرنا جائز نہیں ہے۔ کسی نے یہ بھی کہا کہ حافظ صاحب تکبر میں مبتلا ہیں تو میں اللہ کی پناہ چاہتا ہوں کہ اگر قندیل بلوچ سے بھی اپنے آپ کو بہتر سمجھوں۔ میرا موضوع یہ نہیں ہے کہ میڈیا کی عورت جنت میں جائے گی یا جہنم میں، گناہ گار ہے یا نیکوکار، مجھے اس سے کیا لینا دینا بھائی۔ صحیح بخاری کی روایت میں ہے کہ اللہ عزوجل نے ایک کتے کو پانی پلانے کی وجہ سے ایک طوائف کو معاف کر دیا۔ اور ایک دوسری روایت میں ہے کہ ایک نیکوکار عورت ایک بلی کو باندھنے کی وجہ سے جہنم میں چلی گئی۔ تو آخرت کا معاملہ تو اللہ ہی جانتا ہے۔ میں تو معروضی حقیقت بیان کر رہا ہوں کہ میڈیا کی عورت، آبجیکٹ بن کر مفت میں مردوں کی خواہشات پوری کر کے ماڈرن لونڈی کا کردار ادا کر رہی ہے اور بیوی بنانے کو اسے کوئی تیار نہیں ہے، اگر ہے بھی تو اسی کے قبیلے کا غلام، اور وہ بھی زیادہ دیر بیوی بنا کر نہیں رکھتا، جلد ہی طلاق دے دیتا ہے کیونکہ وہ بیوی بننے کے اہل ہی نہیں ہے۔ وہ آبجیکٹ سے ایک سیکس ٹوائے بن چکی ہے لہذا شادی کے بعد بھی اگر وہ اپنا مقصد پورا کرتی رہے تو شادی باقی رہے گی، ورنہ علیحدگی ہو جائے گی۔ اگر اس کی شادی ہو بھی جائے گی تو شوہر کو اس سے بچے اور نسل نہیں، بس صرف سیکس چاہیے ہو گا کہ وہ گھر میں ہیومین بیئنگ نہیں، ایک آبجیکٹ لے کر آیا ہے۔ اور وہ اسے ایک آبجیکٹ کی طرح ڈیل کرے گا نہ کہ ہیومن بیئنگ کی طرح۔ اور اس طرح یہ رشتہ زیادہ عرصہ چل نہیں پائے گا۔ عورت میں حیاء کا وصف جس قدر ہو گا، اسی نسبت سے ہیومن بیئنگ کی فیلنگ دے گی اور جس قدر بے پردہ ہو گی، اسی قدر اپنے آبجیکٹ ہونے کا اظہار کرے گی۔ اب اس پر ریسرچ کر لو۔

##############################
https://web.facebook.com/hm.zubair.52/posts/2973344552695290
ڈیپریشن کا علاج کیسے کریں؟ [قسط اول] ----------------------------------------- یہ بات درست نہیں ہے کہ مذہبی شخص کو ڈیپریشن نہیں ہوتا۔ ڈیپریشن ایک بیماری ہے تو جس طرح مذہبی شخص کو بخار ہو سکتا ہے تو اسی طرح ڈیپریشن بھی ہو سکتا ہے بلکہ ہمارے مشاہدے میں یہ بات آئی ہے کہ بعض کیسز میں مذہبی لوگوں کو ڈیپریشن زیادہ ہوتا ہے۔ تو جس طرح بخار کی وجوہات ہوتی ہیں جیسا کہ وائریل انفیکشن ہے یا بیکٹیریئل انفیکشن ہے وغیرہ وغیرہ تو اسی طرح ڈیپریشن کی بھی وجوہات ہوتی ہیں۔ تو بخار کی وجوہات ختم کریں گے تو بخار ختم ہو جائے گا اور یہی معاملہ ڈیپریشن کا بھی ہے کہ اس کی وجوہات تلاش کر کے انہیں ختم کریں تو ڈیپریشن جاتا رہے گا۔ پہلی بات تو یہ ہے کہ سائیکالوجی میں ڈیپریشن کا عام طور معنی اداسی (sadness) کیا جاتا ہے کہ ایک بندہ اداس ہے یا اس کا کچھ کرنے کو دل نہیں کر رہا تو ہم کہتے ہیں کہ یہ ڈیپریس ہے۔ آسان الفاظ میں ڈیپریشن سے مراد طبیعت میں گراوٹ ہے یعنی آپ کی طبیعت ایسے گر جائے کہ آپ خود بھی بستر پر گر جائیں اور اٹھنے کو دل نہ کرے، عزم اور ہمت باقی نہ رہے، بس یہی کیفیت ہو کہ پڑے رہو، حالات تو بدلنے والے ہیں نہیں۔ دوسری بات یہ کہ آپ بخار کا علاج محض دعا سے نہیں کرتے بلکہ دواء پہلے لیتے ہیں اور پھر دعا کرتے ہیں، یہی معاملہ ڈیپریشن کا بھی ہے۔ تو یہ صرف دعا سے جانے والا نہیں ہے بلکہ اس کا علاج کرنا پڑے گا۔ شاید دور حاضر میں ڈیپریشن کی سب سے بڑی وجہ انداز فکر ہے۔ ہم سب کا سوچنے کا ایک انداز بن چکا ہے، مذہبی آدمی ہو یا غیر مذہبی۔ ہمیں اگر ڈیپریشن سے نکلنا ہے تو سوچ کے اس اسٹائل سے نکلنا ہو گا۔ سوچ کا یہ انداز معاشرے میں رائج ہے، لہذا نہ چاہتے ہوئے بھی ہم پر غالب آ جاتا ہے۔ سوچ کا یہ انداز ہمارے لائف اسٹائل نے بھی پیدا کیا ہے، میڈیا نے بھی، ماحول نے بھی اور معاشرے نے بھی۔ بس اپنی سوچ کو ایک دوسرا رخ دینے کی کوشش کریں، مثبت رخ کہ ڈیپریشن عموما منفی سوچ سے پیدا ہوتا ہے۔ اور ہر شے کا ایک مثبت رخ ہوتا ہے، آپ نے صرف ذہن کو اس کی طرف لگانا ہے۔ دنیا میں کوئی شیء ایسی نہیں کہ ہر اعتبار سے نیگیٹو ہو۔ اللہ عزوجل نے پر چیز میں نیگیٹو کے ساتھ پازیٹو پہلو بھی رکھ دیا ہے، بس اس پازیٹو کو دیکھنا شروع کر دیں تو ڈیپریشن ختم ہونا شروع جائے گا۔ ذہن کی سوچ کی مثال دریا کے پانی کے بہاؤ کی سی ہے، اس کے  مخالف سوچنا دراصل دریا کی سمت کے مخالف تیرنے جتنا مشکل ہوتا ہے لیکن اگر عادت پڑ جائے تو پھر دریا کی مخالف سمت تیرنا بھی آسان ہو جاتا ہے۔ تو شروع میں یہ مشکل لگے گا کہ ذہن اگر ہر چیز میں نیگیٹو پہلو کی طرف دوڑ پڑتا ہے تو اسے اس کے پازیٹو رخ کی طرف موڑنا اور اس پر سوچتے چلے جانا مشکل ہو گا۔ لیکن ایک تو تعوذات کا اہتمام کریں یعنی وہ دعائیں کہ جن کے شروع میں اعوذ باللہ آتا ہے اور دوسرا ذہن کو جس قدر ممکن ہو ہر چیز میں پازیٹو رخ پر سوچنے کی عادت ڈالنے کی کوشش کریں، بھلے ذہن پانچ سات سیکنڈ کے لیے ہی سوچ پائے لیکن مسلسل ایسا کرنے سے یہ دورانیہ بڑھتا چلا جائے گا۔ اور جیسے جیسے یہ دورانیہ بڑھے گا تو ڈیپریشن بھی کم ہوتا چلا جائے گا۔  ڈیپریشن آج کل کے دور میں اتنا ہی عام ہے جتنا کہ سر درد اور پیٹ درد، تو اس سے پریشان نہیں ہونا ہے۔ بس جیسے سر درد کی وجہ اوور برڈن (over burdon) ہونا ہے یا پیٹ درد کی وجہ کچھ ان ہائیجینک (unhygienic) کھا لینا ہے تو اسی طرح ڈیپریشن کی وجہ بھی نیگیٹو سوچ ہے، جو کبھی کبھار آ جائے جیسے سال میں دو چار مرتبہ تو حرج نہیں لیکن مسلسل ہو تو زندگی عذاب ہے۔ تو اس مسلسل بیماری سے بچنا چاہیے جو بستر پر گرا دے۔ اور ڈیپریشن کی دوسری وجہ تنہائی ہے، اس کو دور کریں۔ جب میاں بیوی کا آپس میں تعلق ہو کر بھی نہ ہو تو وہ ڈیپریشن میں چلے جاتے ہیں کیونکہ وہ ساتھ ہو کر بھی تنہائی محسوس کر رہے ہوتے ہیں۔ تو اس کی تنہائی تو دور ہو سکتی ہے کہ جس کا لائف پارٹنر یا دوست نہیں ہے لیکن جو لائف پارٹنر اور دوست کے ہونے کے باوجود تنہا ہو تو اس کی تنہائی دور کرنا ناممکن ہے۔ تو وہ لائف پارٹنر کو نہیں بدل سکتا لیکن دوست تو بدل سکتا ہے ناں۔  تو نارمل لوگوں کو دوست بنائیں، ان کی کمپنی میں کچھ وقت گزاریں، ان سے تبادلہ خیال کریں تو خود سے پازیٹو سوچنا شروع کر دیں گے۔ تو ڈیپریشن کا ایک علاج مثبت سوچ ہے، دوسرا مثبت سوچ رکھنے والوں کی صحبت میں بیٹھنا اور تیسرا قناعت پسند ہونا ہے۔ قناعت پسند آدمی کو کبھی ڈِپریشن کی بیماری نہیں ہو گی۔ اس کی وجہ یہ ہے کہ ڈیپریشن کی ایک بڑی وجہ دور پار کی وہ منزلیں بھی ہیں کہ جو ہمارے خوابوں میں تو ہیں لیکن ان تک پہنچنے کی سکت ہماری ٹانگوں میں نہیں ہے۔ تو زندگی کے مقاصد (goals) اگر چھوٹے ہوں تو انسان چھوٹی چھوٹی خوشیوں سے خوش ہونا سیکھ جاتا ہے۔ اور اگر خواہشات کی فہرست بہت لمبی ہے تو بہتوں کے پورا ہو جانے سے بھی خوشی نصیب نہ ہو گی، بلکہ غمگین ہی رہیں گے۔ [جاری ہے]

##############################
https://web.facebook.com/hm.zubair.52/posts/2974915219204890
عورتوں میں ڈیپریشن: وجوہات اور علاج [قسط دوم] --------------------------------------------------- ڈیپریشن اس وقت دنیا کی تیسری بڑی بیماری بن چکی ہے اور ریسرچز کے مطابق عورتوں میں ڈیپریشن، مردوں کی نسبت زیادہ ہے۔ ایک ریسرچ کے مطابق 14 سے 25 سال کی عمر میں عورتوں میں ڈیپریشن کی تعداد مردوں کی نسبت دو گنا ہوتی ہے۔ اور کینیڈا میں کی جانے والی ایک تحقیق کے مطابق 2007ء سے 2011ء کے دوران عورتوں کو مردوں کی نسبت دو گنا اینٹی ڈیپریسینٹ (antidepressant) میڈیسن تجویز کی گئیں۔ تو عورتوں میں ڈیپریشن کا فیکٹر ایک نہیں ہے، کئی ایک ہیں جن میں سے ایک بائیولاجیکل فیکٹر بھی ہے کہ عورتوں میں حیض (menses) کے شروع ہونے سے پہلے اور اس کے بعد یعنی بلوغت کے ایام میں اور پھر حیض کے ایام میں موڈ سونگز (mood swings) آتے رہتے ہیں جو طبیعت پر اداسی طاری کرتے رہتے ہیں لیکن یہ ایک عارضی فیکٹر ہے۔ اصل میں ہم غور کریں تو عورت باہمی تعلقات (interpersonal relationship) کے  بارے بہت حساس ہوتی ہے جبکہ مرد اپنی ملازمت، کاروبار اور مستقبل کے (external career) بارے۔ تو گھر میں میاں بیوی کا باہمی تعلق اگر ڈسٹرب ہو گا تو عورت زیادہ ڈیپریشن میں رہے گی اور اگر مرد کی ملازمت، کاروبار یا کیریئر کو کچھ دھچکا لگے گا تومرد ڈیپریشن میں چلا جائے گا۔ عورت کا اکثر وبیشتر ڈیپریشن کسی نہ کسی تعلق کے ڈسٹرب ہو جانے سے متعلق ہو گا یا پھر اس پر ہو گا کہ اس کا کوئی تعلق نہیں ہے مثلا وہ اس پر بھی مرد کی نسبت زیادہ ڈسٹرب ہو گی کہ شادی کے بعد میاں سے اچھی نہیں بن رہی اور اس پر بھی کہ شادی ہی نہیں ہو رہی۔ عورت کی زندگی تعلق میں بند ہے، تعلق اچھا ہے تو وہ خوش ہے، ڈسٹرب ہے تو وہ ڈیپریس ہے۔ اور باہمی تعلقات کے ڈسٹرب ہونے کی ریشو، ملازمت اور کاروبار کے ڈسٹرب ہونے سے زیادہ ہوتی ہے لہذا عورتیں، مردوں کی نسبت زیادہ ڈیپریس رہتی ہیں۔ دیکھیں، آسان الفاظ میں ڈیپریشن کی وجہ کیا ہے؟ وہ وہ فرق (difference) ہے جو آپ کی سوچ اور آپ کے حالات میں ہے۔ آپ چاہتے کچھ ہیں لیکن ہو کچھ رہا ہے تو آپ اداس ہو جاتے ہیں۔ تو اس ڈیفرینس کو آپ دو طرح سے ختم کر سکتے ہیں یا تو خارج میں حالات بدل دیں کہ وہ آپ کی سوچ کے عین مطابق ہو جائیں جو عموما انسان کے اختیار میں نہیں ہوتا۔ دوسرا یہ کہ اپنی سوچ کو حالات کے موافق کر لیں جو عموما انسان کے بس میں ہوتا ہے لیکن اس کے لیے اسے کاؤنسلنگ کی ضرورت پڑ سکتی ہے۔ اور میں کاؤنسلنگ میں عموما یہی ایپروچ اپناتا ہوں۔ اس کی شادی نہیں ہو رہی، یہ ڈیپریس ہے۔ اس کی ہو گی ہے لیکن اس کا شوہر گالم گلوچ کرتا ہے لہذا وہ بھی ڈیپریس ہے۔ اس کا شوہر گالم گلوچ نہیں کرتا لیکن جسم بھاری ہونے پر طعنے دیتا ہے لہذا وہ ویٹ گین کرنے پر ڈیپریس ہے۔ اس کے شوہر کی جاب اور اس کی اپنی فزیک سب کچھ ٹھیک چل رہا ہے لیکن شوہر اس سے اکتا گیا ہے اور اب دوسری شادی کے چکر میں عورتوں سے رابطے میں ہے لہذا وہ ڈیپریس ہے۔ وہ شوہر کو کنٹرول کرنا چاہتی ہے لیکن وہ قابو میں نہیں آ رہا لہذا وہ ڈیپریس ہے۔ دیکھیں، دنیا میں کسی کو آزمائش نہیں ہے، سب کو ہے۔ پہلے زندگی کا فلسفہ سمجھیں اور وہ دو لفظوں میں یہ ہے کہ زندگی ایک آزمائش ہے، تعلق ایک آزمائش ہے۔ تو انسان یہ سمجھتا ہے کہ شاید اس مسئلے سے نکل جاؤں گا تو سب ٹھیک ہو جائے۔ کچھ ٹھیک نہیں ہو گا لیکن اس کا مطلب یہ نہیں کہ سب خراب ہو گا۔ یہ دوسری بات سوچنے والے منفی سوچنے کے عادی ہو چکے ہوتے ہیں لہذا ہر بات میں منفی پہلو نکال لاتے ہیں۔ انہیں ڈیپریشن سے نکلنے کے لیے مثبت سوچنے کی ضرورت ہوتی ہے۔ آپ کا شوہرتبدیل نہیں ہو سکتا، اس بات کو قبول کر لیں، آپ کا ڈیپریشن ختم ہو جائے گا۔ یہی بات شوہر کو بھی بیوی کے بارے سوچنی چاہیے۔ تعلق ایک ہی اصول پر چلتا ہے اور وہ ہے قبولیت کا اصول کہ اگلا جیسا ہے میں اسے اسی حالت میں قبول (accept) کرتا ہوں۔ اگر وہ اپنے آپ کو میری خاطر کچھ تبدیل کر لے تو یہ اس کا احسان ہے۔ تو آپ حالات کو بدل نہیں سکتے تو ان کو قبول کر لیں یعنی اپنے ذہن کو بدل لیں، اسے حالات کے مطابق کر لیں تو دونوں کا فرق ختم ہو جائے گا جو ڈیپریشن کی وجہ ہے لہذا ڈیپریشن بھی جاتا رہے گا۔ جب میں یہ کہتا ہوں کہ حالات کو قبول کر لیں تو ا سکا مطلب یہ نہیں کہ میں یہ کہہ رہا ہوں کہ حالات بدلنے کے لیے کوشش نہ کریں۔ لیکن آپ ایک حد تک کوشش کر سکتے ہیں ناں، اس سے زیادہ آپ کا بس نہیں چلتا۔ تو جب کوشش کر لی اور حالات آپ کی سوچ کے مطابق نہ ہو سکے تو اب اس پر کوشش کر لیں کہ اپنی سوچ کو حالات کے مطابق کر لیں یعنی حالات کو قبول کر لیں جیسا کہ وہ ہیں۔ اور حالات کو آپ اس وقت قبول کر پائیں گے جبکہ انہیں دیکھںے کا کوئی مثبت پہلو ڈھونڈ نکالیں گے۔ اگر آپ یہ خود نہیں کر سکتے تو کسی ایسے دوست یا رشتہ دار سے اپنے حالات ڈسکس کریں جو خود بھی مثبت سوچ رکھتا ہو۔  ہمارے ہاں ہوتا ہے کہ بیوی اگر اپنی بہن یا سہیلی سے شیئر کرتی ہے کہ میرا شوہر میرے قابو میں نہیں ہے تو وہ بجائے اس کے اسے یہ کہے کہ بی بی اسے قابو کرنے کی سوچ ذہن سے نکال دو، اسے شوہر قابو کرنے کے اور گر بتلانا شروع کر دیتی ہے اور شوہر جب پھر قابو نہیں ہوتا تو وہ مزید ڈیپریشن میں چلی جاتی ہے۔ تو کسی کا بھی شوہر اس کے قابو میں نہیں ہوتا، وہ بھی جو یہ کہہ رہی ہے، اس کا بھی نہیں، یہ ایک حقیقت ہے، اسے تسلیم کر لیں، زندگی آسان ہو جائے گی۔ تو دنیا میں مسائل کس کے نہیں ہیں، سب کے ہیں۔ بس ان کے ساتھ جینا سیکھیں، ڈیپریشن ختم ہو جائے گا۔ میرا ہر مسئلہ حل ہو جائے، اس مزاج کا ڈیپریشن کبھی ختم نہیں ہوتا۔ کبھی یہ سوچ کر اپنے آپ کو مطمئن کر لیں کہ دنیا میں اور بھی بہت سے ہیں کہ جن کے یہی مسائل ہیں جو میرے ہیں۔ اور کبھی یہ سوچ کر خوش ہو جائیں کہ میرے ساتھ وہ مسائل نہیں ہیں جو میرے ارد گرد کے اور لوگوں کےساتھ ہیں۔ [جاری ہے]

##############################
https://web.facebook.com/hm.zubair.52/posts/2975467092483036
کیا نا محرم عورت سے ہاتھ ملانا جائز ہے؟ غامدی صاحب کی خدمت میں ------------------------------------------------------------------------- 

##############################
https://web.facebook.com/hm.zubair.52/posts/2977010448995367
مذہبی اشخاص میں ڈیپریشن: وجوہات اور علاج ---------------------------------------------- یہ بات تو درست نہیں کہ مذہبی آدمی کو ڈیپریشن نہیں ہوتا کہ ڈیپریشن ایک بیماری ہے اور مذہبی آدمی بھی بیمار ہو جاتا ہے۔ البتہ پچھلے پچاس سالوں سے سائیکالوجی میں ہونے والی مقداری تحقیقات (quantitative researches) دو باتیں بتلاتی ہیں؛ ایک یہ کہ مذہبی آدمی کو ڈیپریشن غیر مذہبی کی نسبت کم ہوتا ہے اور دوسرا یہ کہ مذہبی آدمی کا مذہب، اس کے ڈیپریشن کے علاج میں مفید ثابت ہوتا ہے یعنی تھراپی وغیرہ کے ذریعے ایک مذہبی آدمی کسی ذہنی بیماری سے غیر مذہبی آدمی کی نسبت جلد نکل جاتا ہے کیونکہ مذہب انسان کو زندگی کا مقصد اور معنی (sense of meaning and purpose of life) دیتا ہے اور یہ چیز ذہنی صحت (mental health) کے لیے بہت مفید ہے۔ مذہبی آدمی سے یہاں ہماری مراد وہ شخص ہے جو مذہب کو پریکٹس کرتا ہے۔ ہمارے ہاں مذہبی آدمی کا ڈیپریشن عام طور گناہ کے تصور سے پیدا ہوتا ہے۔ میرے پاس جو کیسز آتے ہیں، ان میں مذہبی آدمی میں ڈیپریشن کے پیچھے کم از کم یہی فیکٹر سب سے غالب نظر آتا ہے۔ مثال کے طور پر ایک نوجوان ہے، اس کی شادی نہیں ہو رہی کہ ابھی تعلیم حاصل کر رہا ہے یا ہو گئی ہے لیکن ملازمت کے سلسلے میں دوسرے شہر یا ملک میں ہے، اب اسے پورن موویز دیکھنے کی لت پڑ گئی ہے، وہ پریشان ہے۔ ابھی مووی دیکھ کر ہٹا ہے، مشت زنی (masturbation) بھی کر لی، اس کے بعد رو دھو کر توبہ استغفار بھی کر لی، اور ابھی چار گھنٹے بعد پھر دیکھنے بیٹھ گیا ہے۔ اور اب اپنے اس رویے کی وجہ سے اپنی اصلاح سے نا امید ہو چکا ہے یعنی اسے اب یہ ناممکن لگتا ہے کہ وہ کبھی اس گناہ سے نکل پائے گا تو وہ مایوس ہو کر بستر پر گر جاتا ہے۔ دوسری مثال یہ کہ ایک مذہبی خاتون ہیں، شادی شدہ ہیں، ان کے شوہر کو ان سے بہت سے شکوے ہیں جن میں ایک شکوہ جو وہ بار بار دہراتے رہتے ہیں، وہ یہ کہ تم میری نافرمان ہو۔ اب ان سے کبھی کبھار کچھ ایسا ہو بھی جاتا ہے کہ جو شوہر کی مرضی کے خلاف ہوتا ہے اور وہ ان کے بس میں بھی نہیں ہوتا یعنی چاہ کے بھی نہیں ہو پا رہا ہوتا لہذا یہ اپنے آپ میں ڈیپریشن میں چلی جاتی ہیں کہ میری آخرت برباد ہو رہی ہے۔ تو مذہبی آدمی جب کسی سائیکالوجسٹ کے پاس جاتا ہے تو وہ اس کا حل یہ نکالتا ہے کہ تمہاری شخصیت میں دورخا پن (dual personality) پیدا ہو چکا لہذا حل یہی ہے کہ تم اپنی شخصیت کے ایک رخ کو ختم کر دو تا کہ ان کی آپس کی لڑائی ختم ہو جائے اور جس رخ کو وہ ختم کرنے کا کہتا ہے، وہ مذہبی رخ ہوتا ہے۔ تو سائیکالوجسٹ اس کی کاؤنسلنگ میں یہ کوشش کرتا ہے کہ اس کے عقائد کو ہلا دے کہ جن کی وجہ سے گناہ کا تصور پیدا ہوا ہے کیونکہ اس گناہ کے تصور نے ہی اسے پریشان کر رکھا ہے۔ یہ ہماری نظر میں بہت غلط ایپروچ ہے۔ میں عموما مذہبی لوگوں کی کاؤنسلنگ میں جس ایپروچ کو استعمال کرتا ہوں، وہ توبہ کا تصور ہے۔ جس طرح مذہب میں گناہ کا تصور عام ہے، المیہ یہ ہے کہ اس نسبت سے توبہ کے تصور کو اجاگر نہیں کیا گیا۔ مذہبی شخص کو ایک تو یہ سمجھانے کی ضرورت ہوتی ہے کہ وہ انسان ہے، فرشتہ نہیں لہذا اس سے گناہ ہو گا۔ لیکن اس کا یہ مطلب نہیں کہ اس نے گناہ کرنا ہے۔ گناہ کرنے میں اور ہو جانے میں فرق ہے۔ تو اگر اس سے گناہ ہو رہا ہے اور وہ اس سے نکل نہیں پا رہا اور اللہ کی رحمت سے مایوس ہو چکا ہے تو یہ ڈیپریشن میں چلا جائے گا کیونکہ اللہ کی رحمت سے مایوسی کفر کے درجے کا گناہ ہے۔ ہمارا گناہ یا ہمارے گناہ کتنے ہی بڑے کیوں نہ ہو جائیں، وہ اللہ کی رحمت سے بڑے نہیں ہو سکتے۔ تو گناہ سے توبہ کرنے والا ایسا ہی ہے جیسا کہ اس نے گناہ کیا ہی نہ ہو۔ اور بھلے دن میں ستر مرتبہ گناہ ہو جائے تو ستر مرتبہ توبہ کرے۔ مطلب ایک تو میں گناہ کروں اور دوسرا یہ گناہ کروں کہ توبہ بھی نہ کروں تو ڈیپریشن کیوں نہ ہو گا! تو مذہبی آدمی کو یہ سمجھانے کی بھی ضرورت ہوتی ہے کہ اللہ عزوجل کو یہ فکر نہیں ہے کہ ہم اللہ کی طرف قدم بڑھاتے ہوئے گرتے کیوں ہیں بلکہ اللہ عزوجل تو یہ دیکھتے ہیں کہ ہم اللہ کی طرف قدم بڑھاتے ہوئے اٹھتے کتنی مرتبہ ہیں۔ تو گناہ کرنا گرنا ہے، اور توبہ کرنا اٹھنا ہے۔ تو جب تک رخ اللہ کی طرف ہے تو اس سے فرق نہیں پڑتا ہے کہ آپ کتنا گرے ہیں۔ ہاں، اگر رخ ہی اللہ سے پھیر لیا ہے، پھر بھلے دوڑتے بھی رہیں، تو اللہ سے آپ کا کوئی تعلق نہیں ہو گا۔ تو توبہ انسان کا رخ متعین کر دیتی ہے کہ وہ اللہ کی طرف ہے۔ جب ہمارا ایک سال کا بچہ ہماری طرف لپکنے کے لیے قدم بڑھاتا ہے اور بار بار گرتا ہے تو ہم اس کا گرنا شمار نہیں کر رہے ہوتے بلکہ اٹھنا دیکھ رہے ہوتے ہیں کہ یہ ہماری طرف آتے ہوئے اتنی مرتبہ اٹھا ہے۔ اور یہ چیز ہمارے اس کے ساتھ تعلق کو اور مضبوط کر دیتی ہے تو گناہ گار آدمی سے اللہ کا تعلق زیادہ ہوتا ہے بشرطیکہ وہ توبہ بھی زیادہ کرنے والا ہو اور دل سے کرنے والا ہو۔  تو اللہ عزوجل آپ کا گناہ شمار نہیں کرتے، ہاں توبہ ضرور شمار کرتے ہیں، اس بات کو کہیں دل میں بٹھا لیں۔ دوسرا صدقہ یا نیکی کیا کریں کہ رسول اللہ صلی اللہ علیہ وسلم نے فرمایا کہ صدقہ اور نیکی گناہ کو مٹا دیتے ہیں، اسے کھا جاتے ہیں، نہ صرف گناہ کو بلکہ گناہ کے شخصیت پر پڑنے والے اثرات کو بھی۔ تو اللہ سے جو آپ کا تعلق ہے، اس کو اینالائز اور ریوائز کریں، اور اس تعلق کو اس سے تنہائی میں باتیں کر کے، اپنے گناہوں کا اعتراف کر کے، معافی مانگ کر ایکٹو کریں، ڈیپریشن ختم ہو جائے گا۔ بعض اوقات اللہ کے ساتھ تعلق میں بس ایک ہی جہت غالب ہو جاتی ہے اور وہ ہے خوف کی اور خوف بھی ایسا جیسا کہ کسی بچے میں جنم بھوت اور دیو کا خوف ہوتا ہے جبکہ ایمان یہ ہے کہ اللہ کے ساتھ محبت، خوف اور امید (love, hope and fear) تینوں قسم کا تعلق بیک وقت قائم ہو۔ محبت اور امید ہی کی جہتیں اللہ سے خوف کے تعلق میں بھی اعتدال پیدا کرتی ہیں ورنہ تو محض خوف کا تعلق غالب آ جائے تو خوارجیت پیدا ہو جاتی ہے۔ [جاری ہے]

##############################
https://web.facebook.com/hm.zubair.52/posts/2979196468776765
رابطہ کا طریقہ ؟

##############################
https://web.facebook.com/hm.zubair.52/posts/2981374208558991
طلباء میں ڈیپریشن: وجوہات اور علاج [قسط چہارم] --------------------------------------------------- آج کل طلباء میں ڈیپریشن بہت تیزی سے بڑھ رہا ہے۔ 2002ء میں پبلش ہونے والی ورلڈ ہیلتھ آرگنائزیشن کی ایک رپورٹ کے مطابق پاکستان میں کوئی 15 ہزار طلباء نے امتحانات کے پریشر میں خودکشی کی جبکہ سوا لاکھ کے قریب نے خودکشی کی کوشش کی۔ 2015ء کی ایک رپورٹ کے مطابق صرف انڈیا میں ہر سال 9 ہزار اسٹوڈنٹس امتحانات کے دباؤ سے خودکشی کر لیتے ہیں۔ ایک اور تحقیق کے مطابق 2030ء تک ڈیپریشن، طلباء میں پائے جانے والی سب سے بڑی بیماری ہو گی۔ طلباء میں ڈیپریشن کی وجوہات کئی ایک ہوتی ہیں مثلا پڑھائی کا بے تحاشا بوجھ، نمبروں کی دوڑ (number game)، والدین کی بلند توقعات (high expectations)، گھر کے مالی مسائل (financial issues)، والدین کی آپس کی چپقلش، محبت کے چکر (love affairs)، کاہلی وسستی اور بے مقصدیت وغیرہ۔ یہ آخری تین کا ذکر ہم نے خاص طور کیا ہے کہ عموما ان کا ذکر نہیں کیا جاتا۔ ان تین فیکٹرز کو ختم کرنے سے طلباء میں ڈیپریشن کو کافی منظم (manage) کیا جا سکتا ہے۔ اصل میں طالب علم اپنے ڈیپریشن کی وجہ ہمیشہ خارجی (external) بتلائے گا جیسا کہ پڑھائی کا بے تحاشا بوجھ، اساتذہ کی طرفداری (teachers favoritism)، والدین کی بلند توقعات جبکہ بہت سے طلباء میں ڈیپریشن کی وجوہات اندورنی بھی ہوتی ہیں جیسا کہ محبت کے چکر، کاہلی وسستی اور بے مقصدیت وغیرہ۔ والدین نے تمہیں یونیورسٹی میں پڑھنے کے لیے بھیجا ہے، محبت کرنے نہیں لہذا ان چکروں میں الجھ کر پڑھائی کا نقصان ہو گا اور پھر اس نقصان کے پورا ہونے کی کوئی صورت نظر نہ آنے پر ڈپریشن پیدا ہو گا۔ اسی طرح بہت سے طلباء میں ضبط نفس (self control) نہیں ہوتا بلکہ انہیں سمجھایا جائے تو ان کا ایک ہی جواب ہوتا ہے کہ مجھ سے نہیں ہوتا حالانکہ اس جیسے کئی ایک وہ محنت کر رہے ہوتے ہیں جو اس سے کرنے کا کہا جا رہا ہوتا ہے۔ نمبروں کی اس دوڑ نے اب تو چھوٹے بچوں میں بھی ڈیپریشن پیدا کر دیا ہے۔ مائیں  اسکول جانے والے بچوں کی پوزیشن اور گریڈز کے بارے میں زیادہ پریشان (over concerned)  ہوتی ہیں کہ جس سے مسابقت کا ایک ایسا ماحول پیدا ہوتا ہے کہ جس میں ہارنا بچے کا مقدر ہوتا ہے۔ اس میں ماؤں کا بھی قصور نہیں بلکہ سسٹم کی خرابی ہے کہ یہ ساری فضا اس سسٹم نے پیدا کی ہے اور اسے ٹھیک کرنا ایک آدمی کے بس میں نہیں ہے۔ کلاس میں اب تیس بچوں میں سے فرسٹ تو ایک ہی بچے نے آنا ہے لہذا اگر جیتنے کا معیار فرسٹ آنا ہے تو باقی انتیس بچے ناکام (loser) ہی شمار ہوں گے۔ اور جب وہ اپنے آپ کو ناکام سمجھیں گے تو ڈیپریشن میں مسابقت کی دوڑ (competition) سے ہی نکل جائیں گے۔ تو چھوٹے بچوں میں تو اتنی سمجھ نہیں ہے کہ آپ انہیں ڈیپریشن کا معنی تک سمجھا سکیں، وہاں تو جو کرنا ہے، والدین اور اساتذہ نے ہی کرنا ہے۔ والدین اور اساتذہ کو یہ کوشش کرنی ہے کہ بچے تقابل (comparison) سے نکل جائیں، مسابقت (competition) کی فضا سے نکلے بغیر۔  طلباء میں ڈیپریشن کی ایک بڑی وجہ پڑھائی میں پیچھے رہ جانا ہے اور پڑھائی میں پیچھے رہنے کی ایک بڑی وجہ تقابل کرنا ہے۔ لیکن اب ہمارا سارا تعلیمی نظام ہی تقابل پر کھڑا ہے۔ ٹھیک ہے کہ تقابل کے کچھ فوائد بھی ہیں کہ بچہ اسی کمپیرزن کی فضا میں محنت کر لیتا ہے لیکن اس کا نقصان زیادہ ہے کہ جب بچہ ایک دفعہ اس دوڑ مں گر جاتا ہے تو پھر گرا ہی رہتا ہے، اٹھنے کی ہمت نہیں کرتا کیونکہ دوڑ اتنی تیز ہے اور پھر یہ بھی طے ہے کہ جیتنا ایک ہی کو ہے۔ تو آپ اس تقابل سے نکل جائیں جو کہ ذہن میں ہوتا ہے لہذا ذہنی مسائل پیدا کرتا ہے لیکن مسابقت جاری رکھیں جو عمل میں ہوتی ہے۔ ذہنی مسائل کو کم کرنے کا ایک طریقہ یہ بھی ہے کہ اپنی فزیکل ایکٹوٹی بڑھا دیں۔ جب جسم مصروف رہے گا تو ذہن کو بھی مصروفیت مل جائے گی۔ دوسرا یہ کہ مسابقت میں بھی اپنے بچوں کو اندھی دوڑ سے نکالیں جیسا کہ نمبروں کی دوڑ۔ میں یہ نہیں کہہ رہا کہ دوڑنا ختم کر دیں، ظاہری بات ہے کہ منزل تک پہنچنے کے لیے دوڑنے میں حرج نہیں لیکن جس طرف سب دوڑ رہے ہیں، کیا ضروری ہے کہ منزل اسی طرف ہو۔ بعض اوقات آپ کا بچہ ایک اچھا بزنس مین بن سکتا ہے لیکن آپ اسے پی۔ایچ۔ڈی کرنے پر تلے ہوتے ہیں حالانکہ ایک اچھا بزنس مین بن کر وہ کئی ایک پی۔ایچ۔ڈیز کو اپنے ہاں ملازم بھرتی کر سکتا ہے۔ ڈیپریشن کی جو وجوہات تو خارجی ہیں، ان کا حل تو انسان کے پاس نہیں ہوتا، انسان انہیں درست کرنے کی ممکن کوشش کر سکتا ہے جیسا کہ پڑھائی کا بے تحاشا بوجھ، نمبروں کی دوڑ اور والدین کی بلند توقعات وغیرہ، تو انہیں ذہن پر سوار نہ کرے۔ دیکھیں، اگر باہر کے حالات اور ماحول آپ کی سوچ کے مطابق نہیں ہے اور آپ اسے اپنی سوچ کے مطابق کرنے کی کوشش کر رہے ہیں تا کہ آپ کی سوچ اور حالات کا فرق کم یا ختم ہو جائے تو اتنا ہی آپ سے مطلوب ہے، اس سے زیادہ نہیں۔ اس سے زیادہ کا بوجھ اپنے اوپر ڈالیں گے یا اپنے آپ کو حالات بدلنے کی کوشش کی بجائے حالات کو عملا بدلنے کا ذمہ دار سمجھ لیں گے تو بستر پر گر جائیں گے۔ آپ اپنے والدین کی لڑائیاں ختم نہیں کر سکتے کیونکہ وہ آپ کے ہاتھ میں نہیں ہیں۔ آپ انہیں سمجھا نہیں سکتے کہ وہ آپ سے بڑے اور زیادہ باشعور ہیں لہذا سمجھنا آپ کو ہی ہے اور وہ یہ کہ یہ آپ کی آزمائش ہے۔ آپ اس سسٹم کو ٹھیک نہیں کر سکتے البتہ ٹھیک کرنے کی کوشش کے آپ مکلف ہیں اور وہ کرتے رہیں۔ دیکھیں، انسان کو اپنے حالات یا دوسرے کو تبدیل کرنے کے لیے ممکن بھر کوشش کرنی چاہیے۔ جب آپ نے ہر کوشش کر لی تو اب اس کو قبول کیے بغیر چارہ نہیں ہے کہ آپ اور کر بھی کیا سکتے ہیں۔ جو کر سکتے تھے، وہ تو پہلے کر لیا۔ اب بس ذہن کو یہ میسج دیں کہ یہ میرے حصے کی آزمائش ہے، جو اللہ نے لکھ دی ہے۔ اگر میں اس پر صبر کر لوں تو میری آخرت سنور جائے گی اور اگر صبر نہ کروں تو پھر اس سے کوئی حالات بدل تو نہیں جائیں گے یا سب ٹھیک تو نہیں ہو جائے گا۔ البتہ صبر سے یہ ہو گا کہ چلیں ایک امید لگ جائے گی کہ یہاں نہیں تو آخرت میں کچھ مل جائے گا، اس کے بدلے اللہ میرے کچھ گناہ معاف کر دے گا، یا آخرت میں درجہ بلند کر دے گا یا آخرت میں کمپنسیٹ کر دے گا وغیرہ وغیرہ۔ اور جہاں ڈیپریشن کی وجہ ایسی ہے کہ آپ اسے ختم کر سکتے ہیں جیسا کہ بد محنتی یعنی محنتی نہ ہونا، تو محنت کریں کہ محض سوچ کو مثبت بنانے سے آپ کبھی اندر سے مطمئن نہیں ہوں گے۔ کالج اور یونیورسٹی کے اسٹوڈنٹس اپنے ڈیپریشن سے نکلنے کے لیے سگریٹ نوشی، شیشہ، آئس، چرس اور ہیروئن جیسے نشوں میں مبتلا ہو جاتے ہیں لیکن ان سے ڈیپریشن کم ہونے کی بجائے مزید بڑھ جاتا ہے۔ دیکھیں، ڈرگز کا کام صرف ایک ہے، اور وہ ہے ذہن کو سلانا، چاہے میڈیسن ہی کی صورت میں کیوں نہ ہوں۔ تو ذہن کو سلا دینے سے آپ کے مسئلے ختم نہیں ہو جاتے، جب آپ دوبارہ بیدار ہوتے ہیں تو وہی مسئلے سامنے کھڑے ہوتے ہیں لہذا مزید ڈیپریشن پیدا ہو جاتا ہے۔ تو ڈرگز ڈیپریشن کو کم نہیں کرتیں بلکہ بڑھاتی ہیں۔ امریکہ میں کولمبیا یونیورسٹی کے تحت 12 سے 17 سال کی عمر کے طلباء پر ہونے والی ایک تحقیق کے نتائج یہ ہیں کہ سگریٹ پینے والے طلباء میں ڈیپریشن تقریبا پندرہ بیس فی صد زیادہ دیکھا گیا۔ تو اس کا حل کاؤنسلنگ ہے اور کاؤنسلنگ میں دو کام کرنے کے ہیں؛ ایک بچے کو تقابل کی فضا سے باہر لے آئیں، دوسرا اس کی مسلسل حوصلہ افزائی کریں یا یہ بچہ اگر بڑا ہے تو خود سے یہ دو کام کرے۔ اس سے اس میں ایک خود اعتمادی پیدا ہو گی، اور یہ اسے ڈیپریشن سے نکال لائے گی کیونکہ ڈیپریس طالب اپنی صرف خامیاں دیکھنا شروع کر دیتا ہے اور دوسروں کی ہر وقت خوبیاں گنتا رہتا ہے اور یہ تقابل اسے مزید گرا دیتا ہے۔ بعض ماہرین نفسیات کا خیال ہے کہ ہمیں خود کشی کرنے والوں کا نفسیاتی پوسٹمارٹم (psychological autopsy) کرنا چاہیے اور ان میں سے ہر ایک پروفائل تیار کرنی چاہیے، یہ بھی کرنے کا ایک کام ہے لیکن اہم تر کام یہ ہے کہ والدین اور اساتذہ اپنے بچوں کی دینی اور اخلاقی تربیت کریں۔ ان کی حوصلہ افزائی (encourage) کریں، ان میں اعتماد (confidence) پیدا کریں۔ انہیں ہر وقت یہ مت کہیں کہ تم یہ کر سکتے ہو، یہ بھی کہیں کہ تم نے جو کیا، وہ تمہی کر سکتے تھے یعنی ان حالات اور اس شخصیت کے ساتھ یہ کچھ کرنے کے لیے جس عزم، ہمت اور محنت کی ضرورت تھی، وہ سب تم نے کر دکھایا۔ تو تقابل تو بنتا بھی نہیں ہے کہ سب بچے ایک جیسے ذہن کے نہیں ہیں، سب کے حالات ایک جیسے نہیں، سب کے وسائل ایک جیسے نہیں تو تقابل کس چیز کا۔ تو بچے کا ڈیپریشن والدین اور اساتذہ کی حوصلہ افزائی اور اعتماد دلانے سے ختم ہو سکتا ہے لیکن اکثر وبیشتر والدین اور اساتذہ بچوں کو مزید طعنے دے دے کر ان میں اور ڈیپریشن پیدا کرنے کا سبب بن رہے ہوتے ہیں اور اس کی ایک وجہ یہ بھی ہے کہ وہ خود ڈیپریس ہوتے ہیں۔ [جاری ہے]

##############################
https://web.facebook.com/hm.zubair.52/posts/2983421991687546
بے گھر افراد کو گھر کیسے میسر ہو؟ ------------------------------------- ایک رپورٹ کے مطابق پاکستان میں دو کروڑ سے زائد افراد کے پاس اپنا گھر نہیں ہے، کوئی کرائے کے مکان میں رہتا ہے تو کوئی جھونپڑی میں۔ اور کرائے کے مکان میں رہنا بہت بڑی آزمائش ہے، میں خود کرائے کے مکان میں رہا ہوں۔ مالک مکان کا رویہ جو ہو سو ہو لیکن جو کرایہ دار اس مکان کو شیئر کر رہے ہوتے ہیں، ان کے ساتھ بجلی، گیس اور پانی کے میٹر اور بل کو شیئر کرنا بھی کسی آزمائش سے کم نہیں ہے۔ اور اپنا مناسب گھر بنانے کے لیے تو ایک عمر چاہیے۔ ایک سرکاری ملازم بھی اپنی ریٹائرمنٹ کے بعد ہی اس قابل ہوتا ہے کہ گھر بنا پائے اور اس وقت تک اس کی عمر اس دنیا سے جانے کی ہو چکی ہوتی ہے لہذا  وہ گھر اپنے لیے نہیں بلکہ اولاد کے لیے بنا رہا ہوتا ہے۔ حکومتوں نے اس حوالے سے کرنا کرانا کچھ نہیں ہوتا سوائے تقریروں کے۔ البتہ اصحاب خیر اس حوالے سے بہت کچھ کر سکتے ہیں بشرطیکہ صرف ایک کام کر لیں کہ اپنے صدقے کو مینیج کر لیں۔ پاکستان دنیا کا وہ ملک ہے کہ جہاں سب سے زیادہ صدقہ خیرات کیا جاتا ہے بلکہ اس کے لیے زیادہ مناسب لفظ صدقہ خیرات پھینکنے کا ہے۔ اگر ہمارے لوگ منظم انداز میں صدقہ کرنا شروع کر دیں تو ہزاروں نہیں بلکہ لاکھوں کی بنیادی ضروریات پوری ہو سکتی ہیں۔ ہمیں کسی ضرورت مند کو دس بیس ہزار دینا آسان لگتا ہے لیکن اس کی بنیادی ضرورت پوری کرنا مشکل کیونکہ ہم صدقے کو مینیج نہیں کر پاتے۔ کسی حد تک یہ کام اخوت فاؤنڈیشن نے کیا ہے کہ لوگوں کو بزنس کے لیے بلاسود قرض دیتے ہیں۔ کچھ دن پہلے چند سوشل میڈیا گروپس پر دینی حلقوں میں یہ بحث چل نکلی کہ علماء، شیوخ الحدیث وغیرہ دین کی کتنی خدمت کرتے ہیں لیکن اس کے باوجود انہیں اپنا گھر نصیب نہیں ہوتا۔ اگرچہ بعض کو مدرسہ گھر کی سہولت فراہم کرتا ہے لیکن بہتوں کو کرائے کے مکانات میں بھی رہنا پڑتا ہے۔ اسی طرح دینی جماعتوں اور تحریکوں کے کئی ایک کارکنان جو دعوت وتبلیغ کے میدان میں دین کی بہت خدمت کر رہے ہوتے ہیں، گھر کی بنیادی سہولت سے محروم ہوتے ہیں۔ یہی معاملہ ان شرفاء اور سفید پوش لوگوں کا بھی ہے جو رزق حلال کے ذریعے اپنے بچوں کا پیٹ پالنا چاہتے ہیں کہ ساری زندگی کرائے کے مکانوں میں گزار دیتے ہیں۔ تو یہ بالکل ممکن ہے کہ شہر کی کسی نئی ہاؤسنگ سوسائٹی میں کہ جہاں جگہ سستی ہو، کچھ جگہ خرید کر وہاں پر کئی منزلہ چھوٹے چھوٹے دو کمروں، ایک کچن اور واش روم پر مشتمل فلیٹس بنا دیے جائیں۔ اور پھر اصحاب خیر سے یہ مطالبہ کیا جائے کہ ان میں سے کوئی ایک فلیٹ یکمشت قیمت ادا کر کے یا قسطوں پر قیمت ادا کر کے کسی ضرورت مند کو صدقہ کر دیں تو اسے رہنے کے لیے ایک مناسب سی رہائش میسر آ جائے گی اور آپ کے لیے صدقہ جاریہ بھی بن جائے گا۔ پھر یہ کہ اگر سب لوگ اس پراجیکٹ کے لیے مالی صدقہ نہیں کرنا چاہتے یا نہیں کر سکتے تو کم از کم اپنی خدمات تو مفت آفر کر سکتے ہیں تا کہ ان کا حصہ بھی پڑ جائے۔ مثال کے طور جس کا پراپرٹی ڈیلنگ کا کام ہے، وہ کہے کہ میں زمین مناسب داموں خریدوا دوں گا اور کمیشن نہیں رکھوں گا۔ جس کا بلڈنگ میٹیریل کا کام ہے، وہ یہ کہے کہ مجھ سے بلڈنگ میٹیریل کاسٹ پرائس پر اٹھا لو۔ جس کا کنسٹرکشن کا کام ہے، تو وہ یہ کہے کہ میرا صدقہ یا حصہ یہ ہے کہ میں اس کی کنسٹرکشن کروا دوں گا اور اپنا پرافٹ نہیں رکھوں گا۔ اور جس فنڈنگ کا تجربہ ہے، وہ ایسے اصحاب خیر کو تلاش کرے جو یہ فلیٹس خرید کر صدقہ کریں۔ اس طرح چند مخلص لوگ ایک ٹیم ورک کے ذریعے سینکڑوں ضرورت مند افراد کو مناسب گھر مہیا کرنے کا سبب بن سکتے ہیں۔ باقی گھر کس کو صدقہ کرنا ہے، اس کے لیے ضرورت مند افراد کی ایک فہرست بنا لی جائے اور ایک معیار (criteria) مقرر کر کے اس کے مطابق درخواستوں کا فیصلہ کیا جائے۔

##############################
https://web.facebook.com/hm.zubair.52/posts/2989689094394169
ناول نگاری: چند اہم باتیں ------------------------- کچھ عرصے سے ناول لکھنے کا شوق ہو رہا تھا لیکن کوئی سر پیر سمجھ نہیں آ رہا تھا کہ کیسے شروع کیا جائے تو جناب مشہود امین صاحب کے ساتھ گفتگو کا خلاصہ ذکر کر رہا ہوں۔ مشہود امین صاحب، عرب نیوز میں ایڈیٹر ہیں۔ کافی عرصے سے فیس بک اور واٹس ایپ پر ان سے رابطہ ہے۔ ناول، خاص طور عالمی ادب، پڑھنے کا کافی ذوق شوق رکھتے ہیں بلکہ ان کے یو۔ٹیوب چینل پر آپ کو کچھ ناولز پر ان کے ریکارڈ شدہ تبصرے بھی مل جائیں گے۔ یہ تحریر سوالات اور جوابات کے عنوان سے ہے کہ سوالات میری طرف سے ہیں اور جوابات ان کی طرف سے ہیں۔ جو لوگ ناول لکھنا چاہتے ہیں یا اس لائن میں آنا چاہتے ہیں، امید ہے کہ انہیں اس گفتگو سے بہت کچھ فائدہ ہو گا۔ یہ پوسٹ ویسے تو واٹس ایپ میسجز سے ذاتی نوٹس کی غرض سےمرتب کی تھی کہ سپیس کم ہونے کی وجہ سے میسجز ڈیلیٹ ہو جاتے ہیں لیکن پھر سوچا کہ جو دوست میری طرح  ایسا کچھ لکھنے کے بارے سوچتے ہیں اور اس صنف میں ابھی مبتدی ہیں تو ان کی گائیڈینس کے لیے اسے مرتب صورت میں ایڈیٹ کر کے شیئر بھی کر دوں۔ سوال [1]: ناول کا مقصد کیا ہے، تفریح یا اصلاح معاشرہ؟ یعنی کس مقصد سے ناول لکھنا چاہیے؟ اصل میں، میں یہ چاہتا ہوں کہ ناول محض کہانی کا بیان نہ ہو کہ تفریح برائے تفریح ہو بلکہ اس کے پیچھے کوئی مقصد ہو یا اسے اپنے نظریے اور سوچ کی تبلیغ کے لیے ایک میڈیم کے طور استعمال کیا جائے تو کیا ایسا ناول، ناول شمار ہو گا؟  جواب: پہلے تو آپ یہ طے کر لیں کہ آپ کو اصلاحی ناول لکھنا ہے یا ادبی۔ دنیا بھر کے نقادوں کا کہنا یہ ہے کہ ناول اگر  محض اصلاحی ہو تو اس کی ادبی قدر وقیمت ختم ہو جاتی ہے۔ اب ہر بڑے مصنف کا کوئی سیاسی نظریہ یا عقائد تو ہوتے ہی ہیں کہ جس کا اس نے اظہار کرنا ہوتا ہے تو اس کا حل یہ نکالا جاتا ہے کہ مصنف تحت اللفظ اپنا پیغام آگے منتقل کرتا ہے جیسا کہ ٹالسٹائی نے اپنے معروف ناول "وار اینڈ پیس" [War and Peace] میں کیا ہے۔ "امن اور جنگ"  کو پڑھ کر یہ نہیں لگتا کہ جیسے ڈپٹی نذیر احمد صاحب نے خواتین کی اصلاح کے لیے کوئی ناول لکھا ہو بلکہ ٹالسٹائی نے کہانی کے اندر ہی اندر بہت سے اہم سوالات کے جوابات اس طرح سے دے دیے کہ وہ کئی ایک یورپین یونیورسٹیز میں انٹرنیشنل ریلیشنز میں ایک ٹیکسٹ بُک کے طور پڑھائی جانے والی کتاب بھی بن گئی حالانکہ وہ ایک ناول ہے۔ جواب: ناول میں اگر آپ اپنا موقف ایک بیانیے کے ذریعے لکھیں گے تو ناول کی قدر وقیمت گر جائے گی اور اگر آپ کرداروں کے ذریعے بات کریں گے تو اس میں حرج نہیں۔ آپ قارئین کو یہ بھی نہ بتلائیں کہ آپ کا کردار کمیونسٹ ہے، انقلابی ہے، دہریہ ہے، بلکہ اس کردار کی بات چیت اور طرز عمل سے قارئین خود اس تک پہنچ جائیں کہ وہ کس پارٹی کا ہے۔ تو ناول کا اصل مقصد تفریح ہی ہے لیکن ناول نگار تفریح ہی تفریح میں اپنا میسج بھی چھوڑ جاتا ہے۔ جب روس پاور میں تھا تو اس دور میں علامتی [symbolic] ناولز کا بھی ایک سلسلہ شروع ہوا تھا کہ کہانی کچھ ہو لیکن پیغام کچھ ہو جیسا کہ جارج آرول [george orwell] کا مشہور ناول اینیمل فارم [animal farm] ہے کہ جس میں جانوروں کی ایک باڑ دکھائی گئی ہے، اس میں جانور آپس میں بات چیت کرتے ہیں اور یہ کہتے ہیں کہ ہمارا مالک ہم پر بہت ظلم کرتا ہے، ہمیں اس کے خلاف بغاوت کرنی چاہیے اور یہ سوویت یونین کی حکومت کی طرف اشارہ ہے۔ [اردو میں انتظار حسین کے بعض افسانے اس وقت میرے ذہن میں آ رہے ہیں کہ وہ بھی علامتی ہی ہیں جیسا کہ "آخری آدمی"۔] جواب: سپر مین وغیرہ تفریح برائے تفریح ہوجاتا ہے لہذا سنجیدہ رائٹر ایسا نہیں لکھتا تھا کہ ریڈر اس کو سنجیدہ نہیں لیتا لیکن کچھ کا کہنا ہے اب آ کر یہ تھیوری بھی فیل ہو رہی ہے جب سے لارڈ آف دی رنگز [Lord of the Rings] اور گیم آف تھرونز [Game of Thrones]  آئی ہے لیکن اس میں بھی کسی حد تک مقصدیت آپ کو نظر آ ہی جاتی ہے۔ پرانے لکھاریوں نے مافوق الفطرت کردار لکھنے کی بجائے سائنس فکشن لکھی کہ اچھا ریڈر سائنس فکشن میں ایسے کرداروں کو قبول کر لیتا ہے جیسا کہ آپ ہکسلے [Aldous Huxley] کی بریو نیو ورلڈ [Brave New World] ضرور پڑھیے گا کہ اس میں اس نے آج سے اسی نوے سال پہلے یہ بتلا دیا تھا کہ آج کا انسان کیسا ہو گا، روحانیت ختم ہو جائے گی، انسان ختم ہو جائے گا تو یہ فکر ہو گی کہ اس کی لاش سے بھی زیادہ سے زیادہ مادی فائدہ کیسے حاصل کیا جائے، تو وہ ایک سائنس فکشن ہے۔ سوال [2]: کیا ناول میں لَو افیئر [love affair] یا رومانس ڈالنا ضروری ہوتا ہے؟ میں نسیم حجازی کے ناولز دیکھتا ہوں حالانکہ وہ مذہبی اور تاریخی ناولز ہیں لیکن ان میں بھی انہوں نے کوئی نہ کوئی لَو افیئر دیا ہوتا ہے؟ اصل میں مجھے یہ لگتا ہے کہ مقصدیت جب غالب آ جائے تو یہ چیزیں بچگانہ معلوم ہوتی ہیں؟  جواب: ناول نگاری میں یہ شرط نہیں ہے کہ رومانس ہو لیکن ناول نگاری میں رومانس کا میڈیم اتنا مضبوط ہے کہ سنجیدہ سے سنجیدہ ناول نگار نے بھی اس کو استعمال کیا ہے، اور جسے میں سب سے بڑا ناول نگار سمجھتا ہوں یعنی دوستو ویسفکی [Dostoevsky] کہ جس کا ناول جرم اور سزا [crime and punishment] میں نے آپ کو ریکمینڈ کیا تھا۔ وہ بھی کہیں نہ کہیں رومانوی عنصر  ڈالے گا تا کہ اپنے قاری کو کھینچ سکے۔ لیکن بعض ناولز ایسے بھی ہیں کہ جن میں یہ عنصر نہیں ہے جیسا کہ تاریخی ناولز ہیں کہ جن میں جنگیں ہو رہی ہیں، جنگیں دکھائی جا رہی ہیں، یا پھر صرف گھریلو معاملات دکھائے جار ہے ہیں۔ تو یہ آپ کے اوپر منحصر ہے کہ آپ رومانس کو ناول میں دکھانا چاہتے ہیں یا نہیں۔ سوال [3]: ایک ناول کے لازمی اجزاء (parts) کیا ہیں؟ اصل میں کچھ اجزاء مجھے تنگ کرتے ہیں جیسا کہ منظر نگاری ہے۔ آخر اس کا مقصد کیا ہے؟ مجھے لگتا ہے بہت عام سی بات ہے لہذا ریڈر کے وقت کا ضیاع ہے۔ میں روزانہ گھر سے نکلتا ہوں، سینکڑوں منظر دیکھتا ہوں، ابھی گلی میں نکلوں تو ایک منظر ہے، گھنٹے بعد وہ تبدیل ہو چکا ہو گا۔ تو یہ بیان کرنا کہ کمرے میں میز پر ایک گلاس تھا، اس میں پانی تھا، کھڑکی پر پردہ تھا، اس کا مصنف یا قاری کو کیا فائدہ ہوتا ہے؟ چلیں، اگر میں خوبصورت قدرتی منظر بھی قلمبند کر لوں، بھلے سوئٹزر لینڈ کا ہی کیوں نہ ہوتو آج الپس کے پہاڑ بھی یو۔ٹیوب پر ایک ویڈیو کی صورت موجود ہیں اور ویڈیو دیکھ کر جو تصور قائم ہو سکتا ہے، وہ ناول پڑھ کر کیسے ہو سکتا ہے؟ تو یہ بھی ایک گزرے وقت کی ضرورت تھی، اب کے نہیں ہے۔ مجھے یہ بات سمجھ میں آتی ہے کہ مجھے اگر منظر نگاری کرنی ہے تو بہت ہی ضرورت کی اور وہ بھی ایسی کہ اس میں بھی کوئی پیغام ہو یعنی لفظ ضائع نہ ہونے پائے۔  جواب: دیکھیں، آج تک کوئی ایسے اصول مرتب نہیں ہوئے کہ جن کا ایک ناول نگار کو پابند کیا جا سکے۔ اگرچہ ایک مکتب فکر نے یہ بات کی تھی لیکن اسے قبول عام حاصل نہ ہوا بلکہ فرانس کی ادبی تحریکوں کی طرف سے اس کی مخالفت ہوئی کہ ناول نگار کو کچھ اصولوں کا پابند ہونا چاہیے۔ تو ہر ناول نگار آزاد ہے، وہ اگر چاہے تو منظر نگاری کو بہت طول دے دے جیسا کہ برطانوی مصنف چارلس ڈکنز [Charles Dickens] کمرے کے اندر اس قدر تفصیل بتلائے گا کہ گلاس اس طرح رکھا تھا، اوراس زاویے پر رکھا تھا، اور اس کا سایہ ایسے پڑ رہا تھا اور پردے ایسے تھے اور قالین ایسی تھی تو بندہ بور بھی ہو جاتا ہے۔ دوسری طرف بعض مصنفین نے کہا کہ یہ اتنا ضروری نہیں لہذا وہ دو چار جملے بول کر آگے چل پڑتے ہیں۔ تو منظر نگاری ضروری نہیں کہ تفصیلی ہو۔ جواب: اسی طرح ناول کے أجزاء میں پلاٹ اور کہانی کے علاوہ کہانی پن بھی ہونا چاہیے ورنہ تو وہ اینٹی ناول کہلائے گا۔ کردار بھی بہت اہم ہیں کہ وہ پلاٹ کو آگے بڑھاتے ہیں اور جتنے زیادہ کردار ہوں گے ان کے باہمی تعلقات اتنے زیادہ وسیع پیمانے پر دکھائیں جائیں۔ سمجھیں کہ بہت بڑی پینٹنگ ہے جو آپ دیکھ رہے ہیں۔ سوال [4]: مجھے ناول نگاری میں  لفاظی کی منطق کی بھی سمجھ نہیں آتی کہ اگر میرا مقصد عام آدمی تک بات کو پہنچانا ہے تو  میری زبان عام فہم ہونی چاہیے نہ کہ مشکل، لیکن عام خیال یہی ہے کہ مثال کے طور اگر ناول انگریزی میں ہو تو زبان  شیکسپیئر کی ہونی چاہیے جو آج اچھے اچھوں کو سمجھ نہیں آتی ہو گی۔ آپ اردو میں میر امن دہلوی کی داستان "باغ وبہار" اور مولانا عبد الحلیم شرر کا ناول "فردوس بریں" دیکھ لیں، اکثر کو تو ناول کے عنوان میں "بریں" کے لفظ کا معنی تک معلوم نہ ہو گا کیونکہ یہ مستعمل اردو ہے ہی نہیں؟ قرۃ العین حیدر کا ناول "آگ کا دریا" دیکھ لیں، مجھے تو اس کے شروع کے سو صفحات کی جو کچھ ککھ سمجھ آئی ہو، اتنی سنسکرت، الأمان والحفیظ۔ مجھے یہ بات سمجھ آتی ہے کہ مجھے اگر ناول لکھنا ہے تو مجھے ادبی اردو استعمال نہیں کرنی چاہیے بلکہ روز مرہ کی زبان استعمال کرنی چاہیے کہ لوگوں کے پاس اتنا وقت نہیں ہے کہ ڈکشنری ہاتھ میں پکڑ کر الفاظ کا تلفظ یا معانی تلاش کریں۔ جواب: ناول میں اب جو نقادوں کی کتب آ رہی ہیں وہ یہی کہہ رہے ہیں کہ روز مرہ کی زبان استعمال کریں۔ اگر آپ اس کو ادبی شاہکار بنانا چاہ رہے ہیں تو آج کے یعنی اکیسویں صدی کے انسان کے پاس وہ وقت نہیں ہے کہ وہ اتنی مشکل زبان کے ڈکشنری میں معانی دیکھے۔ آپ فسانہ عجائب دیکھیں تو اس کی ایک سطر پڑھ کر آپ کہیں گے کہ یا اللہ یہ کیا چیز ہے، اور بند کر کے رکھ دیں گے حالانکہ وہ بھی ایک ناول ہے۔ تو اس وقت  فرانس اور روس کے ناول نگاروں میں تقریبا اس بات پر اتفاق ہے کہ ناول کی زبان روز مرہ کی زبان ہونی چاہیے۔ لیکن  اسی طرح ناول کی زبان ایسی بھی نہ ہو کہ آپ کے ناول کو دیکھ کر کوئی یہ نہ کہے کہ یہ فلسفے کی کتاب ہے یا کوئی خطبہ دے رہا ہے بلکہ اس میں کہانی پن ہونا چاہیے، یہ پہلی شرط ہے، اور یہ بہت ضروری ہے۔ سوال [5]: بڑا ناول کسے کہتے ہیں؟ اس کے اندر کیا  خاص بات ہوتی ہے؟ کیا جس ناول میں فلاسفی یا انسانی نفسیات یا ذہانت کا استعمال زیادہ ہو اسے بڑا ناول کہتے ہیں یا جس ناول میں زبان کی چاشنی ہو وہ بڑا ناول ہے یا جس کی کہانی جاندار ہو وہ بڑا ناول ہے؟  جواب:اگر کوئی ناول آفاقی ہے تو یہ چیز اسے بڑا ناول بنا دیتی ہے اور آفاقیت کہانی کے اندر بھی ہو سکتی ہے جیسا کہ دی برادرز  کارامازوف [The Brothers Karamazov] میں تین بھائیوں میں نظریاتی اختلاف ہے، ایک پادری بننا چاہ رہا ہے اور اس میں عشق کا مادہ زیادہ ہے، دوسر ا بھائی سائنسی تھیوریز سے متاثر ہے اور لامذہب ہے۔ اور تیسرا بھائی حیوانی سطح پر زندگی گزار رہا ہے کہ جس سے محبت ہو گئی تو اس کے لیے مرنے کو بھی تیار ہے اور جس سے جھگڑا ہو گیا تو اسے قتل کرنے پر تلا ہے۔ اور بھائیوں کا اختلاف ہر گھر کی کہانی ہے۔ یہ تو کہانی میں آفاقیت ہوئی اور اگر  آفاقیت کو کردار کے حوالے سے دکھانا ہو، تو اس کے لیے بالزاک [Balzac] کا  ایک فرانسیسی ناول بوڑھا گوریو (The old goriot) ہے، میں نے اس کا انگریزی ترجمہ پڑھا ہے۔ یہ فوج میں جرنل ہے تو جب بھی اس کو خبر ملتی ہے کہ اس کی فلاں بیٹی کے ساتھ یہ مسئلہ چل رہا ہے تو اب اس کے جوجذبات بیٹی کے لیے چل رہے ہوتے ہیں، وہ خالص وہی ہیں جو ایک پاکستانی، امریکن اور ہندوستانی باپ میں بھی ہوں گے۔ تو  بیٹی کے لیے یہ جذبات آفاقی ہیں۔ [ابھی اس حوالے سے احمد ندیم قاسمی صاحب کا ایک افسانہ "ماں" میرے ذہن میں آ رہا ہے، اس میں بھی آفاقیت ہے۔] سوال [6]: آپ کے ذہن میں ناول لکھنے کی کوئی ترتیب ہے؟ مثال کے طور میں ایک محقق ہوں۔ میں ایم۔فل اور پی۔ایچ۔ڈی کے بچوں کو ورکشاپ کرواتا ہوں کہ وہ مقالہ کیسے لکھ سکتے ہیں۔ پہلے انہوں نے ابواب بندی (chapterization) کرنی ہے۔ پھر مواد جمع (data collection) کرنا ہے۔ پھر اس کو ترتیب دینا (compilation) ہے۔ پھر حوالہ جات لگانے کا کام (referencing) کرنا ہے وغیرہ وغیرہ۔ ناول لکھنے کے مراحل (steps) کیا ہیں؟ کیا میں پہلے اس کے کردار تخلیق کروں گا یا پہلے پلاٹ سوچوں گا؟ پلاٹ اور کہانی میں کیا فرق ہے؟ آئیڈیا میرے پاس ہے، اس سے آگے بیان کریں؟  جواب: میرا مشورہ ہے کہ  آپ ناول سے پہلے سات آٹھ افسانے لکھ ڈالیں، اس کے لیے دو چار کردار بھی چل جاتے ہیں جبکہ ناول کے لیے زیادہ کردار چاہیے ہوتے ہیں مثال کے طور میں آپ سے کہوں کہ مری میں ایک بینچ پر ایک لڑکا اور لڑکی بیٹھے تھے تو یہ میں افسانہ بیان کر رہا ہوں۔ اور اگر میں یہ کہوں کہ اس بنچ کے پاس ایک چائے والا بیٹھا تھا کہ جس کے اپنے گھر کے پرابلمز تھے، اور تھوڑی دور ایک پہاڑ تھا، اس پر ایک مسجد تھے، وہاں ایک امام صاحب تھے، ان کے کچھ گھریلو مسائل تھے۔ اور وہاں کچھ آگے ایک شاہراہ اسلام آباد کی طرف جا رہی تھی اور اسلام آباد سے کچھ پہلے ایک یونیورسٹی تھی کہ جس میں طلباء تھے اور ان میں سے کچھ طلباء کے مسائل تھے۔ اور یہ سب کردار آپس میں انٹرلنکڈ تھے تو یہ ناول ہو گیا۔ آپ اگر جارج ایلیٹ [George Eliot] کا انگریزی ناول مڈل مارچ [Middlemarch] پڑھیں تو اس میں بیک وقت چار پانچ جوڑوں کی کہانی بیان ہوئی ہے تو ناول میں کردار زیادہ ہوتے ہیں۔ [میں نے کہیں پڑھا تھا کہ وار اینڈ پیس میں چھ سو کردار ہیں لیکن سب کا ذکر ایک جتنا نہیں ہے] جواب: عام طور مصنفین نے افسانوں سے ہی شروع کیا ہے۔ اردو ناول نگاری ابھی اس نہج پر نہیں آئی جہاں عالمی ادب ہے۔ البتہ آپ اردو افسانوں کے بارے کہہ سکتے ہیں کہ آج سے اسی سال پہلے جہاں اردو افسانہ تھا تو یورپ میں افسانہ آج وہاں پہنچ رہا ہے، سعادت حسن منٹو اور عصمت چغتائی دو بڑے نام ہیں۔ ناول نگاری میں ہندوستان پاکستان میں پختگی نہیں ہے۔ ہمارے ہاں کا مذہبی ریڈر ابھی تک نسیم حجازی، عمیرہ احمد وغیرہ میں گھوم رہا ہے تو ہمیں چاہیے کہ ہم تراجم پڑھیں، خاص طور روسی اور فرانسیسی ناولز کے تراجم۔ ان دونوں کےناول نگار تو کمال کے ہیں۔ جواب: میرے جو استاذ الاستاذ ہیں یعنی ڈاکٹر احسن فاروقی صاحب انہوں نے دنیا کے دس عظیم ترین ناول کے نام سے ایک کتاب لکھی تھی، مجھے وہ کتاب تو نہیں ملی لیکن میرے استاذ صاحب یعنی پروفیسر ممتاز صاحب نے مجھے ان دس ناولز کے نام بتلائے تھے اور کہتے تھے کہ جو اس فیلڈ میں آنا چاہتا ہے تو ان دس ناولز کو ضرور پڑھے۔ یہ دس کے دس مختلف اعتبارات سے بہترین ہیں۔ کسی کے کردار بہت اچھے ہیں، کسی کا پلاٹ عمدہ ہے۔ ان کی فہرست میں آپ کو بیان کر دیتا ہیں، ان میں سے بعض کے اردو تراجم آپ کو نیٹ پر مل جائیں گے جیسا کہ ریختہ [rekhta] کو دیکھ لیں۔  اگر آپ کو عورت کی فطرت آفاقی لیول پڑھنی ہو تو مادام باواری [Madame Bovary] پڑھیں، اور اس میں حقیقت نگاری ہے، میں نے عورت کو صحیح معنوں میں اسی ناول سے سمجھا ہے۔ اور وہ  دس ناولز یہ ہیں: War and Peace, The Brothers Karamazov, Pride and prejudice, Red and Black, Pickwick papers, Old Goriot, Middle March, Tom Jones, Madame Bovary, Crime and Punishment جواب: بس جو آپ کے ذہن میں آ رہا ہے، آپ لکھ ڈالیں۔ آپ یہ مت سوچیں کہ مجھے منظر نگاری کرنی پڑے گی، مجھے لَو افیئر ڈالنا ہو گا، جو آپ کو موزوں لگتا ہے اور جیسے لگتا ہے، ویسے لکھ ڈالیں۔ یہی تخلیق ہے۔ لیکن جو بھی آپ تحریر کریں، اس میں بہاؤ ہو یعنی اونچ نیچ ہو لیکن زیادہ بھی نہ ہو کہ زمین سے آسمان پر اور آسمان سے زمین پر۔ اسی طرح  آپ پہلے تو اپنے کرداروں کا ایک خاکہ بنا لیں بلکہ ان میں سے ہر ایک کی ایک مکمل فائل تیار کریں کہ اس کا حلیہ کیا ہے، اخلاقی اوصاف کیا ہیں، نظریات کیا ہیں۔ اور انہیں مطلقا اچھا برا نہیں بنانا اصغری اکبری کی طرح کیونکہ وہ انسان ہیں، ان میں خامیوں کے ساتھ خوبیاں بھی ہیں۔ جواب:  پھر دو چار صفحات میں کہانی کا خاکہ بنائیں کہ اس طرح  آپ کےدماغ میں اس کا خاکہ آ جائے جو آپ لکھنا چاہ رہے ہیں۔ اس کے علاوہ لکھنے کے بعد کسی کو دکھائیں ضرور کیونکہ بڑے رائٹرز بھی اصلاح لیتے تھے بلکہ بعض تو اپنے پورے پورے ڈرافٹس کو پھاڑ کر پھینک دیتے تھے کہ نہیں چلے گا جیسا کہ پرائڈ اینڈ پرے جوڈیس [Pride and prejudice] کی مصنفہ نے اپنے ناول کو دس پندرہ سال تک  اشاعت سے روکے رکھا، پھر جب اصلاح کے بعد  شائع کیا تو دنیا کے دس عظیم ناولز میں سے ایک بن گیا۔ سوال [7]: ناول نگاری کیا ایک پیدائشی وصف ہے یا یہ آرٹ، محنت سے حاصل ہوتی ہے؟ مطلب بڑا ناول نگار ہونا یہ عطائی  [God gifted] ہے یا محنت سے بنا جا سکتا ہے؟ جواب: دنیا میں زیادہ تر بڑے ناول نگار محنت سے بنے ہیں جیسا کہ فرانسیسی ناول نگار بالزاک [Balzac] کی مثال ہے، وہ پیرس کی گلیوں میں بیرے اور اخبار بیچنے کا کام کرتا رہا لیکن رات بھر لائبریری میں مطالعہ کرتا، چند افسانے لکھے، اور اسے بہت بعد میں پتہ چلا کہ وہ مقبول ہو گئے، تو اس نے ناول نگاری کی۔ لیکن بعض ایسے بھی ہیں جو پیدائشی ہیں جیسا کہ سعادت حسن منٹو پیدائشی افسانہ نگار ہیں۔ اسی طرح افسانہ نگاری کا استاذ الاساتذہ روسی مصنف شیخوف [Anton Chekhov] بھی پیدائشی افسانہ نگار تھا کہ چھوٹی چھوٹی انتہائی سادہ تحریروں میں انتہائی گہرا میسج چھوڑ جاتا ہے۔ تو یہ دونوں طرح ہے کہ کچھ پیدائشی ہوتے ہیں اور کچھ محنت سے بنتے ہیں۔ ان سوالات کے جوابات میں کوئی دوست کچھ اور کہنا چاہیں تو نیچے کمنٹس میں ضرور عرض کریں۔

##############################
https://web.facebook.com/hm.zubair.52/posts/3030516373644774
قرآنی لفظ "قلب" سے کیا مراد ہے؟ [قسط دوم] ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ قرآن مجید میں قلب سے متعلقہ تین اور اصطلاحات کثرت سے استعمال ہوئی ہیں؛ فواد، صدر اور لُب۔ قرآن مجید اس معاملے میں بالکل واضح ہے کہ ایمان کا محل اور مقام انسانی ذہن نہیں بلکہ دل ہے جیسا کہ مسلمان اور مومن کا فرق بیان کرتے ہوئے ایمان کے دعویدار نئے نئے مسلمانوں سے یوں ارشاد ہے: وَلَكِن قُولُوا أَسْلَمْنَا وَلَمَّا يَدْخُلِ الإِيمَانُ فِي قُلُوبِكُمْ۔ ترجمہ: اور لیکن تم یہ بات کہہ لو کہ ہم نے اسلام قبول کیا ہے اور [رہی ایمان کی بات تو] ایمان ابھی تک تمہارے دلوں میں داخل نہیں ہوا۔ ایک اور جگہ اصحاب رسول صلی اللہ علیہ وسلم کی تعریف میں فرمایا: وَلَكِنَّ اللَّهَ حَبَّبَ إِلَيْكُمُ الإِيمَانَ وَزَيَّنَهُ فِي قُلُوبِكُمْ۔ ترجمہ: اور اللہ عزوجل نے ایمان کو تمہارے لیے محبوب بنا دیا ہے اور اسے تمہارے دلوں میں کھبا دیا ہے۔ قلب سے مراد ہارٹ ہے تو صدر سے مراد انسان کا سینہ ہے۔ قرآن مجید نے ان الفاظ کو ان کے لغوی معانی میں ہی استعمال کیا ہے اور یہی ان الفاظ کی حقیقت ہے۔ اور حقیقت کی موجودگی میں مجاز مراد لینا جائز نہیں ہے الا یہ کہ اس کی کوئی صریح دلیل موجود ہو۔ قرآن مجید نے اسلام کی نسبت صدر کی طرف کی ہے بلکہ علم کی نسبت بھی صدر ہی کی طرف ہے۔ پھر اس صدر میں قلب ہے کہ ایمان کی نسبت اس قلب کی طرف ہے۔ پھر اس قلب کی کئی حالتیں ہیں، جن میں ایک فواد بھی ہے۔ ارشاد باری تعالی ہے: فَمَن يُرِدِ اللَّهُ أَن يَهْدِيَهُ يَشْرَحْ صَدْرَهُ لِلإِسْلامِ۔ ترجمہ: جس کو اللہ عزوجل ہدایت دینا چاہتے ہیں تو اس کا سینہ اسلام کے لیے کھول دیتے ہیں۔ اسی طرح قرآن مجید میں علم کی نسبت جا بجا صدر کی طرف کی گئی ہے جیسا کہ ارشاد باری تعالی ہے: بَلْ هُوَ آيَاتٌ بَيِّنَاتٌ فِي صُدُورِ الَّذِينَ أُوتُوا العِلْمَ۔ ترجمہ: بلکہ وہ واضح آیات ہیں جو اہل علم کے سینوں میں ہیں۔ ایک اور جگہ ارشاد ہے: قُلْ إِن تُخْفُوا مَا فِي صُدُورِكُمْ أَوْ تُبْدُوهُ يَعْلَمْهُ اللَّهُ۔ ترجمہ: جو تمہارے سینوں میں ہے، اسے چھپا لو یا ظاہر کر لو، دونوں صورتوں میں اللہ تعالی اسے جانتا ہے۔ تو انسان کا دل، ایمان اور اخلاق حسنہ کا محل اور مقام ہے جیسا کہ کفر، نفاق اور رذائل کا محل اور مقام بھی دل ہی ہے۔ قلب میں ایمان اور اخلاق کی روشنی جب بڑھتی ہے تو وہ ایک نور کی صورت اختیار کر لیتی ہے کہ جس نور سے انسان کا سینہ منور ہو جاتا ہے اور اسی نور سے وہ خیر اور شر میں تمیز کرتا ہے۔ اور اسی تمیز کا نام علم ہے۔ سورۃ النور کی آیت 35 میں اسے تفصیل سے واضح کیا گیا ہے کہ بندہ مومن کے دل میں ایمان کے نور کی مثال ایک طاقچے کی سی ہے کہ جس میں چراغ ہو۔ تو یہاں طاقچے سے مراد سینہ ہے اور چراغ سے مراد دل ہے۔ اسی لیے علم کی نسبت سینے کی طرف ہے۔ اسی طرح بعض اوقات انسان کا کفر، نفاق اور رذائل کہ جن کا محل اور مقام قلب ہے، بھی حد سے بڑھ جائیں تو ان کی تاریکی اور ظلمت انسان کے سینے کو کور کر لیتی ہے اور یہی وجہ ہے کہ بعض رذائل کی نسبت سینے کی طرف کی گئی ہے جیسا کہ ارشاد باری تعالی ہے: إِنْ فِي صُدُورِهِمْ إِلاَّ كِبْرٌ مَّا هُم بِبَالِغِيهِ۔ ترجمہ: ان کے دلوں میں تکبر ہے کہ جس تک وہ پہنچنے والے نہیں ہیں۔ شیطان کا وسوسہ انسان کے علم میں پڑتا ہے جیسا کہ ارشاد باری تعالی ہے: الَّذِي يُوَسْوِسُ فِي صُدُورِ النَّاسِ۔ ترجمہ: میں اس شیطان کے شر سے اللہ کی پناہ مانگتا ہوں جو انسانوں کے سینوں میں وسوسے ڈالتا ہے۔ تو اسی وسوسے کو ہم شکوک وشبہات (doubts) کہتے ہیں جبکہ انسانی خواہشات کا محل اور مقام انسان کا دل ہے کہ جنہیں ہم نفسانی خواہشات (desires) کہتے ہیں۔ انسان کو دونوں طرح سے آزمایا گیا ہے۔ قرآن مجید میں ایک مقام پر قلب اور صدر دونوں کو جمع کیا گیا ہے جیسا کہ ارشاد باری تعالی ہے: وَلِيَبْتَلِيَ اللَّهُ مَا فِي صُدُورِكُمْ وَلِيُمَحِّصَ مَا فِي قُلُوبِكُمْ۔ ترجمہ: تا کہ اللہ تعالی جو تمہارے سینوں میں ہے، اس کی آزمائش کرے اور جو تمہارے دلوں میں ہے، اس کی چھان پھٹک کرے۔ تو ابتلاء اور تمحیص میں فرق ہے۔ ابتلاء تو علم کی ہے اور تمحیص جذبات کی ہے۔ جہاں تک فواد کی بات ہے تو یہ دل کی ایک کیفیت اور حالت ہے۔ فواد کا لغوی معنی توقد ہے جیسا کہ توقدت النار یعنی آگ کا بھڑکنا، شعلہ مارنا۔ تو فواد سے مراد جذبات کا بھڑکنا بھی ہو سکتا ہے اور معرفت کا پہلو بھی مراد ہو سکتا ہے جو کہ آگ کے بھڑکنے کا نتیجہ ہے یعنی روشنی جیسا کہ ارشاد باری تعالی ہے: مَا كَذَبَ الفُؤَادُ مَا رَأَى۔ ترجمہ: آپ صلی اللہ علیہ وسلم کے دل نے اس کو نہیں جھٹلایا کہ جس کو آپ نے دیکھا۔ تو یہاں مراد مقام معرفت ہے جو دل کی ایک حالت اور کیفیت ہے۔ قرآن مجید کی ایک آیت میں فواد اور قلب کو جمع کیا گیا ہے جیسا کہ ارشاد باری تعالی ہے: وَأَصْبَحَ فُؤَادُ أُمِّ مُوسَى فَارِغاً إِن كَادَتْ لَتُبْدِي بِهِ لَوْلَا أَن رَّبَطْنَا عَلَى قَلْبِهَا۔ ترجمہ: اور موسی علیہ السلام کی والدہ کا دل خالی ہو گیا تھا اور قریب تھا کہ وہ راز کو ظاہر کر دیتیں اگر ہم ان کے دل کو مضبوط نہ کر دیتے تو۔ تو کس سے دل فارغ ہو گیا تھا، پختگی اور میچورٹی کی کیفیت سے۔ [جاری ہے]

##############################
https://web.facebook.com/hm.zubair.52/posts/3027695890593489
قرآنی لفظ "قلب" سے کیا مراد ہے؟ [قسط اول] --------------------------------------------- قرآن مجید فصحیح عربی زبان میں نازل ہوا، اس عربی زبان میں کہ جسے اہل عرب بولتے تھے اور جس سے وہ واقف تھے۔ قرآن مجید میں ارشاد ہے: إِنَّا أَنزَلْنَاهُ قُرْآنًا عَرَبِيًّا لَّعَلَّكُمْ تَعْقِلُونَ۔ ترجمہ: ہم نے اس قرآن کو عربی زبان میں نازل کیا تا کہ تم سمجھ سکو۔ تو عرب اسی صورت قرآن مجید کو سمجھ سکتے تھے جبکہ یہ ان کی بولی میں نازل ہوتا لہذا قرآن مجید کے معانی ومفاہیم کو متعین کرنے میں ادب جاہلی کو ایک مصدر کی حیثیت حاصل ہے۔ یہی وجہ ہے کہ حضرت عبد اللہ ابن عباس رضی اللہ عنہ فرماتے ہیں کہ جب تم قرآن مجید کے کسی لفظ کے معنی معلوم کرنے سے عاجز آ جاؤ تو جاہلی شعر کی طرف توجہ دو کہ وہ عربوں کا دیوان ہے۔ تو ادب جاہلی میں غزل میں "قلب" کا لفظ اسی معنی میں استعمال ہوا ہے کہ جسے ہم آج کل انگریزی میں ہارٹ (heart) کہتے ہیں۔  دوسرا یہ کہ قرآن مجید کا معنی قرآن مجید سے متعین کیا جائے تو بھی یہی بات سامنے آتی ہے کہ قرآن مجید نے قلب کا لفظ ہارٹ (heart) کے معنی میں ہی استعمال کیا ہے جیسا کہ ارشاد باری تعالی ہے: فَإِنَّهَا لاَ تَعْمَى الأَبْصَارُ وَلَكِن تَعْمَى القُلُوبُ الَتِي فِي الصُّدُورِ۔ ترجمہ: آنکھیں اندھی نہیں ہو جاتی بلکہ دل اندھے ہو جاتے ہیں جو سینوں میں ہیں۔ تو قرآن مجید نے دل کا مقام متعین کر دیا کہ وہ سینے میں ہے۔ اور اسے اصول فقہ کی اصطلاح میں مفسر کلام کہتے ہیں کہ متکلم خود ہی اپنے کلام کی شرح کر دے۔ ایک اور مقام پر غزوہ احزاب کی سختیوں کے تناظر  میں فرمایا: وَإِذْ زَاغَتِ الْأَبْصَارُ وَبَلَغَتِ الْقُلُوبُ الْحَنَاجِرَ۔ ترجمہ: اور یاد کرو جبکہ آنکھیں پتھرا گئی تھیں اور دل، گلوں میں پہنچ گئے تھے۔  اب اس کاجواب یہ دیا جاتا ہے کہ یہ محاورتا کلام ہے۔ بھئی، محاورتا کلام بھی ہو تو کیا ناک بھی کبھی پتھراتا ہے کہ ہم آنکھ سے مراد ناک لے لیں۔ تو محاورہ بھی ایک معنی میں استعمال ہوتا ہے، یہ تو نہیں کہ اس سے جو مرضی مراد لے لیں۔ تو جس طرح آنکھوں سے مراد ناک کان نہیں ہو سکتے، اسی طرح دل سے مراد دماغ نہیں ہو سکتا۔ یہ قرآن مجید کی غلط تاویل ہے جسے خود قرآن مجید کی فصیح زبان تسلیم نہیں کر رہی۔ تو قرآن مجید کی تفسیر ہم خود قرآن مجید سے کریں تو قرآن نے واضح کر دیا کہ دل وہی ہے جو سینے میں دھڑک رہا ہے۔ اور قرآن مجید نے دل کی صفات میں تقلب یعنی دھڑکنے کو بھی بیان کیا ہے اور قلب کا لفظ تو خود دھڑکنے کے معنی میں ہی ہے۔ دوسرا ادب جاہلی سے یہ متعین ہوتا ہے کہ فصیح عربی زبان میں قلب، دل کو ہی کہتے ہیں۔ تیسرا رسول اللہ صلی اللہ علیہ وسلم سے سنت میں قلب کی جو تفیسر ملتی ہے، وہ یہی ہے کہ قلب اسی کو کہتے ہیں کہ جو سینے میں ہو جیسا کہ مسند احمد کی ایک صحیح حدیث میں ہے کہ آپ صلی اللہ علیہ وسلم نے فرمایا کہ تقوی یہاں ہوتا ہے اور آپ صلی اللہ علیہ وسلم اپنے سینے کی طرف اشارہ فرما رہے تھے اور ایسا تین مرتبہ فرمایا۔ اور قرآن مجید نے تقوی کو بھی قلب کی صفات میں شمار کیا ہے جیسا کہ ارشاد باری تعالی ہے: وَمَن يُعَظِّمْ شَعَائِرَ اللَّهِ فَإِنَّهَا مِن تَقْوَى الْقُلُوبِ۔ ترجمہ: اور جو اللہ عزوجل کے شعائر کی تعظیم کرے گا تو یہ قلوب کا تقوی ہے۔ ایک اور حدیث میں رسول اللہ صلی اللہ علیہ وسلم نے اسے "مضغة" کہا ہے یعنی وہ ایک جسمانی عضو ہے، محض لطیفہ ربانی نہیں ہے۔ البتہ لطیفہ ربانی اس جسمانی عضو میں مان لیا جائے تو اس میں حرج نہیں کہ یہ لفظی اختلاف ہے جیسا کہ بعض اہل علم کا قول ہے۔ چوتھا یہ کہ سلف اور خلف کا اس بات پر اتفاق ہے کہ قرآن مجید کے لفظ "قلب" سے مراد ہارٹ ہی ہے۔ اگرچہ ان میں سے بعض نے "قلب" کا معنی "عقل" بھی لیا ہے لیکن جو اہل علم اس سے "عقل" مراد لیتے ہیں، ان کے نزدیک محل عقل یعنی جسم انسانی میں عقل کا مقام کہ جہاں عقل موجود ہے، وہ قلب ہی ہے لہذا سلف اور خلف کا اس مسئلے میں آپس میں کوئی اختلاف نہیں ہے اور وہ قلب سے مراد ہارٹ ہی لے رہے ہوتے ہیں، چاہے اس کا معنی عقل کر رہے ہوں۔ تو میری نظر میں یہ کہنا درست ہے کہ اس بات پر سلف وخلف کا اجماع ہے کہ قلب کا معنی ہارٹ ہے۔ اختلاف دو باتوں میں ہوا ہے؛ ایک یہ کہ عقل کا محل ومقام کیا ہے؟ اور دوسرا یہ کہ روح کا محل اور مقام کیا ہے؟  قرآن مجید سے یہی معلوم ہوتا ہے کہ عقل کا محل اور مقام بھی دماغ نہیں، قلب ہے اور روح کا محل اور مقام بھی قلب ہی ہے۔ ارشاد باری تعالی ہے: فَتَكُونَ لَهُمْ قُلُوبٌ يَعْقِلُونَ بِهَا۔ ترجمہ: تو ان کافروں کے پاس دل ہوتے کہ جن سے یہ سوچتے۔ ایک اور جگہ ارشاد ہے: لَهُمْ قُلُوبٌ لاَّ يَفْقَهُونَ بِهَا۔ ترجمہ: ان کے دل ہیں، مگر ان سے سمجھتے نہیں ہیں۔ تو قرآن مجید نے سوچنے سمجھنے کی نسبت دل کی طرف کی ہے کہ جس سے بعض لوگوں کو یہ غلط فہمی لاحق ہوئی کہ یہ کام تو دماغ کا ہے لہذا قلب سے مراد دماغ ہے۔ حالانکہ ذرا سا غور کریں تو قرآن مجید اس معاملے میں واضح ہے کہ انسان کا سوچنا سمجھنا دو سطح پر ہے؛ حیوانی سطح پر اور انسانی سطح پر۔  حیوانی سطح پر انسان کا دیکھنا، سننا اور سوچنا اس کا تعلق کان، آنکھ اور دماغ سے ہے لیکن انسانی سطح پر دیکھنے، سننے اور سوچنے کا تعلق انسان کی روح سے ہے کہ جس کا محل، قلب ہے اگرچہ وہ سارے جسم میں برابر طور پھیلی ہے۔ ارشاد باری تعالی ہے: فَإِنَّهَا لاَ تَعْمَى الأَبْصَارُ وَلَكِن تَعْمَى القُلُوبُ الَتِي فِي الصُّدُورِ۔ ترجمہ: آنکھیں اندھی نہیں ہوتیں لیکن دل اندھے ہو جاتے ہیں جو سینوں میں ہیں۔ تو اس آیت میں دیکھنے کی نسبت آنکھوں اور دل دونوں کی طرف ہے لیکن قرآن مجید نے یہ واضح کیا ہے کہ اصل بینا وہ ہے کہ جس کا دل بینا ہو۔ آنکھوں سے دیکھنے کا کام تو جانور بھی کر رہے ہیں کہ سڑک پار کرتے ہوئے وہ بھی ادھر ادھر دیکھ لیتے ہیں، شکاری جانور کو دیکھ کر وہ بھی بھاگ کھڑے ہوتے ہیں۔ [جاری ہے]

##############################
https://web.facebook.com/hm.zubair.52/posts/3032642636765481
کیا ہارٹ ٹرانسپلانٹیشن سے پرسینلیٹی بدل جاتی ہے؟ [قسط سوم] --------------------------------------------------------------- تو پچھلی دو اقساط سے ہم یہ کہہ رہے ہیں کہ "قلب" کو "دماغ" کے معنی میں لینا قرآن مجید کے ادنی سے طالب علم کے لیے بھی ممکن نہیں ہے سوائے اس کے کہ وہ باطنی تاویلات شروع کر دے یعنی ایسی تاویلات کہ جن کا کوئی سر پیر ہی نہ ہو۔ اور لوگوں نے قرآن مجید کی تفسیر وبیان میں ایسی تاویلات ہر دور میں کی ہیں۔ اس حوالے سے عصر حاضر میں سرسید اور پرویز کی مثالیں ہی کافی ہیں۔ دیکھیں، وہ کتنے اعتماد سے قرآن مجید کے الفاظ کی ایسی تاویل کر رہے ہوتے ہیں کہ جسے زبان سے کچھ ادنی سی بھی نسبت ہو گی تو وہ اسے سن کر قے کر دے گا لیکن وہ اسے کسی گہرے علمی نکتے کے طور بیان کر رہے ہوتے ہیں۔ تو اگر آپ نے "قلب" کا معنی "دماغ" کر لیا ہے تو بھی سوال یہ ہے کہ قرآن مجید کا کانٹیکسٹ یعنی عبارت کا سیاق وسباق، اس کی زبان کی ابانت، خود فصیح عربی کا اسلوب اور رسول اللہ صلی اللہ علیہ وسلم کا بیان وغیرہ اس معنی کو کتنا قبول کرتا ہے؟ تو اس سب کا جواب نفی میں ہے جیسا کہ ہم بیان کر چکے۔ اب معاصرین میں سے بعض یہ کہتے ہیں کہ یہ قرآن مجید کا محاورہ ہے۔ لگتا ہے، انہیں محاورے کا مفہوم بھی نہیں پتا کہ محاورہ کہتے کسے ہیں۔ ہم پہلے عرض کر چکے ہیں کہ محاورہ مراد لینے سے حقیقت ختم نہیں ہو جاتی ہے۔ اب یہ جملہ اسے سمجھ آئے گا کہ جس کی لسانیات (linguistics) میں کچھ نظر ہو گی۔ اور آسان الفاظ میں مجاز مراد لینے سے حقیقت ختم نہیں ہو جاتی، وہ قائم رہتی ہے کیونکہ اس حقیقت کی وجہ سے ہی تو مجاز قائم ہے۔ اور اس پر تفصیل سے مستقل گفتگو ہم کسی اور مقام پر کر چکے ہیں۔ اور آسان الفاظ میں یوں سمجھاتا ہوں کہ جیسا قرآن مجید میں ہے: وَبَلَغَتِ الْقُلُوبُ الْحَنَاجِرَ۔ ترجمہ: اور دل گلوں میں آ گئے۔ تو اب اس کا محاورتا ترجمہ یہ کیا جاتا ہے کہ کلیجے منہ کو آ گئے۔  تو وہ یہ کہتے ہیں کہ کلیجہ حقیقت میں تو منہ کو نہیں آتا۔ عجیب لوگ ہیں، تھوڑا سا بھی غور نہیں کرتے کہ جب ہم یہ کہتے ہیں کہ کلیجہ منہ کو آ گیا تو محاورے میں بھی کلیجے سے مراد کلیجہ ہی ہوتا ہے، پھیپھڑا نہیں۔ اور کلیجے کی کل محاورے کے ساتھ جو نسبت ہے، اس کے پیچھے ایک عقلی یا نقلی مناسبت موجود ہوتی ہے جیسا کہ کلیجہ یعنی جگر کو اہل زبان کے ہاں عموما طاقت کی علامت سمجھا جاتا ہے لہذا سختی کے مواقع پر کلیجہ منہ کو آنا کہا جاتا ہے، پھیپھڑا منہ کو آنا نہیں۔ تو مجاز میں بھی کوئی نہ کوئی علاقہ یعنی مناسبت ہوتی ہے کہ جس کی وجہ سے مجازی معنی مراد لیا جاتا ہے۔ اور آسان الفاظ میں لفظ کے حقیقی اور مجازی معنی میں ایک نسبت ہوتی ہے۔ دل سیاہ ہو جانا ایک محاورہ ہے لیکن اس کا یہ مطلب کہاں سے نکل آیا کہ دل سیاہ ہونے سے مراد ہاتھ سیاہ ہو جانا ہے یعنی یہاں دل کی سیاہی سے مراد ہاتھ کی سیاہی ہے یا دل، ہاتھ کے معنی میں استعمال ہوا ہے یا دل ہاتھ کے معنی میں اردو زبان میں استعمال ہو جاتا ہے۔  تو لفظ مجازی معنی میں استعمال ہو بھی تو بھی حقیقت سے اس کا تعلق قائم رہتا ہے، ٹوٹتا نہیں ہے کیونکہ حقیقت اس کا اوریجن ہے۔ اگر اوریجن سے تعلق ٹوٹ جائے گا تو پھر لفظ کا کوئی معنی باقی نہ رہے گا اور وہی بات ہو جائے گی جو پوسٹ ماڈرن ازم والے کہتے ہیں کہ لفظ کا کوئی معنی نہیں ہے۔ تو یہ تو اس بات کا جواب ہوا کہ دل اندھے ہو جاتے ہیں جو سینوں میں ہیں، یہ محاورہ ہے۔ تو آپ اس کو محاورہ لے بھی لیں تو بھی دل سے مراد دل ہی رہتا ہے۔ محاورے کا مطلب صرف اتنا ہے کہ کل جملہ اپنے حقیقی معنی میں نہیں ہے، یہ نہیں کہ لفظ سے مراد بھی اس کا حقیقی معنی نہیں ہے۔ اسی طرح اگر لفظ کو بھی آپ ثابت کر دیں کہ وہ حقیقی معنی میں نہیں تو بھی حقیقت ختم نہیں ہو جاتی، وہ اپنی جگہ موجود رہتی ہے، صرف اتنا ثابت ہوتا ہے کہ فی الحال یعنی اس وقت یہ لفظ اپنے حقیقی معنی میں استعمال نہیں ہو رہا ہے، حقیقت کے ساتھ جڑے رہتے ہوئے۔ رہا یہ اعتراض کہ ہارٹ ٹرانسپلانٹیشن سے شخصیت کیوں نہیں بدل جاتی تو اس کا جواب بھی سامنے کا ہے کہ دین اسلام میں انسانی وجود دو حصوں میں منقسم ہے؛ جسمانی اور روحانی۔ اور انسان کی اصل شخصیت اس کا روحانی وجود ہی ہے جیسا کہ ارشاد باری تعالی ہے: وَنَفْسٍ وَمَا سَوَّاهَا. فَأَلْهَمَهَا فُجُورَهَا وَتَقْوَاهَا. قَدْ أَفْلَحَ مَنْ زَكَّاهَا. وَقَدْ خَابَ مَنْ دَسَّاهَا۔ ترجمہ: اور قسم ہے نفس، اور اس کے سنوارنے کی۔ اللہ عزوجل نے اس نفس میں اس کا تقوی اور اس کا فسق وفجور دونوں الہام کر دیے ہیں۔ اور وہ شخص کامیاب ہو گیا، جس نے اس نفس کا تزکیہ کیا۔ اور وہ ناکام ہو گیا کہ جس نے اس کو مٹی میں رلا دیا۔ تو نفس، اس روح کو کہتے ہیں جو جسم میں موجود ہو۔ تو مکین اور مکان میں اصل اہمیت مکین یعنی مکان میں رہنے والے کی ہوتی ہے اور ظرف اور مظروف میں اصل اہمیت مظروف یعنی جو برتن میں ہے، اس کی ہوتی ہے نہ کہ ظرف یعنی برتن کی۔ لیکن برتن کی اہمیت بھی اس لیے مسلم ہو جاتی ہے کہ مظروف کا وجود اس کے بغیر ممکن نہیں ہے جیسا کہ برتن میں پانی، شہد یا دودھ وغیرہ۔ تو اصل اہمیت تو پانی، دودھ اور شہد کی ہی ہے لیکن ان کا وجود چونکہ کسی ظرف کے بغیر ممکن نہیں ہے تو ظرف کی اہمیت بھی مسلم ہو جاتی ہے۔  تو انسان کی روح مظروف ہے اور جسم اس کا ظرف ہے۔ اور یہ روح انسانی وجود میں ایسے ہی پھیلی ہوئی ہے جیسے کہ گلاب کی پتی میں سرخ رنگ اور کوئلے میں آگ۔ البتہ اس روح کا مرکز انسان کا دل ہے جس طرح کہ جسمانی وجود کا مرکز انسان کا دل ہے۔ انسان کی جسمانی حیات کا دارومدار اس کے دل کی حرکت پر ہے، اگر وہ حرکت میں ہے تو انسان زندہ ہے اور اگر وہ رک گیا تو انسان مر گیا جسے میڈیکل سائنس میں قلبی موت (cardiac death) کہتے ہیں، چاہے اس کا دماغ کام کر بھی رہا ہو۔ تو یہ ممکن نہیں ہے کہ کسی انسان کا دل آپ نکال لیں اور وہ زندہ رہے کیونکہ وہ زندگی کا مرکز ہے۔ البتہ آنکھ، گردہ اور ہاتھ وغیرہ کے بغیر بھی انسان زندہ رہ سکتا ہے۔ اسی طرح انسان کی روح نیند میں بھی اس کے جسم سے نکل جاتی ہے لیکن اپنا مرکز نہیں چھوڑتی یعنی دل سے نہیں نکلتی، بقیہ اعضاء سے نکل جاتی ہے لہذا انسان زندہ رہتا ہے۔ جب روح دل کو چھوڑ جائے یعنی اس سے نکل جائے تو انسان مر جاتا ہے۔ تو ہارٹ ٹرانسپلانٹیشن میں آپ جس ڈونر کا دل لے رہے ہوتے ہیں، وہ مر چکا ہوتا ہے یا مرنے کے قریب ہوتا ہے مثلا اس کی برین ڈیتھ (brain death) ہو چکی ہو۔ ایسا تو کبھی نہیں ہوا کہ کسی زندہ انسان کا دل نکال کر ٹرانسپلانٹ کیا گیا ہو اور وہ شخص کہ جس کا دل نکالا گیا ہے، دل کے بغیر بھی زندہ رہ رہا ہو۔ تو وہ تو مر چکا ہے۔ جب وہ مر چکا ہے تو اس کی روح آسمانوں کو چڑھ گئی۔ اب تو صرف ایک عضو کی ٹرانسپلانٹیشن ہو رہی ہے کہ جس میں روح موجود نہیں ہے کیونکہ وہ تو ڈونر کی وفات کے ساتھ ہی نکل چکی ہے۔ تو انسان کا دل جذبات کا مخزن ہے کہ جس طرح کان سننے کے کام آتے ہیں، آنکھیں دیکھنے کے تو دل محبت اور نفرت کے کام آتا ہے۔ تو وہ ایک آلہ (organ) ہے اور اس آلے کا جو کام ہے، وہ وہی کام کرے گا۔ تو ایسا نہیں ہے کہ ہارٹ ٹرانسپلانٹیشن سے پرسنیلیٹی بالکل تبدیل نہیں ہوتی۔ ایک ریسرچ کے مطابق آسٹریا میں 47 کے قریب ہارٹ ٹرانسپلانٹیشن کروانے والے لوگوں پر سروے کیا گیا اور ان سے پوچھا گیا تو چھ فی صد کا جواب تھا کہ ہارٹ ٹرانسپلانٹیشن کی وجہ سے ان کی پرسینیلیٹی تبدیل ہو گئی ہے بلکہ انہوں نے جذباتی ساخت (emotional structure) کی بات کی کہ انہیں اپنے میں وہ پہلےسے تبدیل نظر آتی ہے۔ تو یہ تعداد اگرچہ کم ہے لیکن اس سے یہ ثابت ضرور ہوتا ہے کہ یہ کہنا غلط ہو گا کہ شخصیت میں بالکل تبدیلی نہیں آتی ہے۔ 2015ء میں برطانوی اخبار ٹیلی گراف میں ایک اسٹوری پبلش ہوئی کہ دو بچوں کے ایک باپ کہ جسے ایک سائیکلسٹ نے اپنا ہارٹ ڈونیٹ کیا تھا، کو سائیکلنگ کا جنون لاحق ہو گیا۔ تو پرسینیلیٹی کے تبدیل ہونے کے شواہد موجود ہیں اگرچہ کم ہیں۔  اسی طرح ڈاکٹرز عام طور پر خواتین کا ہارٹ، مردوں کو ٹرانسپلاٹ نہیں کرتے ہیں کیونکہ اس سے لائف کم ہو جاتی ہے اور وہ اس کی وجہ ہارٹ کا سائز بتلاتے ہیں لیکن یہ اسٹڈیز ابھی آگے بڑھیں گی تو سائز کے علاوہ فیکٹرز بھی لازما سامنے آئیں گے جیسا کہ عورت کا ایموشنل اسٹرکچر، مرد سے مختلف ہوتا ہے وغیرہ۔ تو اب تک کی بات کا خلاصہ یہ ہے کہ پرسنیلیٹی دراصل اس روحانی وجود کا نام ہے جو اس جسمانی وجود کے ساتھ موجود ہے۔ جسمانی دل کے ساتھ ایک روحانی دل موجود ہے، جسم کی آنکھ کے ساتھ ایک روح کی آنکھ بھی موجود ہے۔ جسمانی یا حیوانی سطح پر دیکھنا، سننا اور سوچنا یہ جانوروں کو بھی حاصل ہے لیکن روحانی سطح پر دیکھنا، سننا اور سوچنا یہ صرف روحانی وجود کا خاصہ ہے۔ تو بلاشبہ انسانی دماغ سوچنے کا کام کرتا ہے لیکن حیوانی سطح پر۔ روحانی سطح پر تعقل اور تفکر صرف دل کا کام ہے۔  یہی وجہ ہے کہ کفار مکہ کو قرآن مجید میں مردہ کہا گیا ہے اور آپ صلی اللہ علیہ وسلم کو کہا گیا کہ کیا آپ ان مردوں کو کچھ سنوا سکتے ہیں؟ تو سن تو وہ رہے تھے اور زندہ بھی تھے یعنی میڈیکل سائنس کی زبان میں لیکن ان کا سننا کانوں کا سننا تھا جیسا کہ جانور بھی گاڑی کے ہارن کی آواز سن کر رستہ چھوڑ دیتا ہے۔ اسی لیے قرآن مجید نے ان لوگوں کو جو کہ کافر ہیں یہ کہا: وَلَقَدْ ذَرَأْنَا لِجَهَنَّمَ كَثِيرًا مِّنَ الْجِنِّ وَالْإِنسِ ۖ لَهُمْ قُلُوبٌ لَّا يَفْقَهُونَ بِهَا وَلَهُمْ أَعْيُنٌ لَّا يُبْصِرُونَ بِهَا وَلَهُمْ آذَانٌ لَّا يَسْمَعُونَ بِهَا ۚ أُولَٰئِكَ كَالْأَنْعَامِ بَلْ هُمْ أَضَلُّ ۚ أُولَٰئِكَ هُمُ الْغَافِلُونَ۔ ترجمہ: ہم نے بہت سے جن وانس کو جہنم کے لیے پیدا کیا ہے کہ ان کے دل ہیں لیکن وہ سوچتے نہیں ہیں، آنکھیں ہیں لیکن دیکھتے نہیں ہیں، کان ہیں لیکن سنتے نہیں ہیں، یہ جانور ہیں بلکہ ان سے بھی گئے گزرے ہیں، یہ لوگ غافل ہیں۔ یعنی یہ اپنی اصل حقیقت اور اپنے حقیقی وجود سے غافل ہیں اور وہ ان کا روحانی وجود ہے۔ تو اس میں بھی شک نہیں کہ کچھ شخصیت ہم پیدائشی طور لے کر آتے ہیں لیکن اکثر وبیشتر ہماری شخصیت وہی ہوتی ہے جو ہم یہاں بناتے ہیں کیونکہ اسی بنانے ہی کا تو اجر ہے۔ تو پیدائشی شخصیت کا تعلق آپ کے جسمانی اعضاء سے ہو سکتا ہے لیکن جو شخصیت ہم بناتے ہیں، اس کا تعلق روحانی وجود سے ہے۔ کچھ لوگ پیدائشی طور نرم دل ہوتے ہیں اور کچھ سخت دل جیسا کہ حدیث میں ہے کہ اللہ عزوجل نے آدم علیہ السلام کی مٹی زمین سے مختلف جگہ سے لی تو کہیں سے وہ زمین نرم تھی تو اولاد آدم میں نرمی آ گئی اور کہیں سے وہ زمین سخت تھی تو اولاد آدم میں سختی آ گئی۔ لیکن انسانوں کی طبیعتوں میں پیدائشی فرق کافی کم ہوتا ہے، عموما وہ ایک جیسے ہی ہوتے ہیں، اور خاص طور اگر ایک ہی علاقے اور نسل کے ہوں تو ماحول، کلچر اور مذہب بھی ایک ہی ہونے کی وجہ سے ان کی طبیعتوں میں بہت حد تک یکسانیت پیدا ہو جاتی ہے۔ تو یہی وجہ ہے کہ اگر ہم دل کو بطور ایک عضو کے لیں تو زیادہ تر اس عضو کی منتقلی میں شخصیت کی تبدیلی زیادہ نظر نہیں آتی ہے۔

##############################
https://web.facebook.com/hm.zubair.52/posts/3038864216143323
روایت اور جدیدیت کتابچے کی اشاعت -------------------------------------- "روایت اور جدیدیت" چند تحریروں کا مجموعہ ہے جو پہلے پہل فیس بک ٹائم لائن پر شیئر کی گئی تھیں۔ بعض دوستوں کا تقاضا تھا کہ انہیں ایک کتابچے کی صورت جمع کر دیا جائے تو اس غرض سے ان تحریروں کو ضروری ایڈیٹنگ اور کچھ اضافوں کے بعد ایک کتابچے کی صورت جمع کیا گیا ہے کہ جسے فیس بک اور واٹس ایپ گروپس میں شیئر کیا جا سکتا ہے۔ واٹس ایپ کتابچہ حاصل کرنے کے لیے ہمارے واٹس ایپ نمبر پر میسج کر دیں۔ اس کتابچے کا شان نزول یہ ہے کہ ہمارے ایک قریبی دوست جناب مراد علوی صاحب جو اسلامی یونیورسٹی اسلام آباد میں شعبہ سیاسیات میں زیر تعلیم ہیں اور دین کا بہت ہی درد رکھنے والے طالب علم ہیں، کچھ عرصہ سے فکر اہل حدیث اور علمائے اہل حدیث پر گاہے بگاہے کچھ پوسٹیں لگا رہے تھے۔ خیر اہل حدیث علماء سے اختلاف یا ان پر نقد تو کوئی ایسا ایشو نہیں ہے کہ جس پر کوئی جوابی بیانیہ تیار کیا جائے کہ کسی بھی مسلک کے علماء ہوں، ان سے اختلاف بھی کیا جا سکتا ہے اور ان پر نقد بھی ہو سکتا ہے لیکن فکر اہل حدیث ہماری نظر میں ایک ایسی شیء ہے کہ جس پر نقد کا جواب دینا ہم ایک دینی فریضہ سمجھتے ہیں۔ اور فکر اہل حدیث سے ہماری مراد کتاب وسنت کی طرف رجوع کی دعوت ہے جو کہ خود کتاب وسنت ہی کی دعوت ہے۔ مراد علوی صاحب کی اس تحریر میں رجوع الی القرآن کی ہر تحریک کو مارٹن لوتھر کی تحریک کا تاثر قرار دیا گیا تھا اور کچھ ایسا ہی موقف جناب حسن عسکری صاحب نے اپنی کتاب "جدیدیت" میں بھی پیش کیا ہے کہ جس کا  تفصیل سے رد ہم نے اپنے کتابچے "اسلامائزیشن آف سائنس" میں  کیا ہے۔ فیس بک پر ہی ڈاکٹر زاہد صدیق مغل صاحب نے بھی اس بحث میں حصہ لیا اور ان کا کہنا تھا کہ ہم ڈاکٹر اسرار احمد کی تحریک رجوع الی القرآن کو روایت ہی کا تسلسل سمجھتے ہیں البتہ اہل حدیث کے بارے ان کا کہنا تھا کہ ان میں جدیدیت ہے۔ تو اہل حدیث کو جدیدیت کا نمائندہ قرار دینا یہ مسلکی تعصب کا شاخسانہ ہے۔ اور مسلکی تعصب، مسلکی تعصب ہی کو جنم دیتا ہے۔ بہرحال اس کتابچے میں ہم نے بہت اچھے سے کتاب وسنت کی روایت کے ساتھ ساتھ فقہ، کلام اور تصوف کی روایتوں کے بارے فکر اہل حدیث کا موقف بیان کر دیا ہے۔ اور یہ وہی موقف ہے جو ائمہ اربعہ کا تھا۔ اور یہ وہی موقف ہے جو خیر القرون میں رائج تھا۔ اور یہ وہی موقف ہے جو صحابہ وتابعین کا تھا۔ اور یہ وہی موقف ہے جو سلف صالحین کا تھا کہ روایت دو قسم پر ہے؛ ایک کتاب وسنت کی اور یہی اصل روایت ہے اور اس کی تو غیر مشروط اطاعت کی جائے گی اور اہل حدیث اس کے  پورے طور قائل ہیں۔ اور رہی فقہ، کلام اور تصوف کی روایت تو اس کے ساتھ  ہمیں تمسک اختیار کرنا ہے لیکن اس کی اصلاح کی پوزیشن لیتے ہوئے نہ کہ تقلیدی جمود کی کہ جس کا نتیجہ روایت پسندی نہیں بلکہ روایت پرستی ہے۔  

##############################
https://web.facebook.com/hm.zubair.52/posts/3043984632297948
انجینیئر محمد علی مرزا: افکار ونظریات [کتابچہ ڈاؤن لوڈ کریں] --------------------------------------------------------------- عرصہ ہوا مرزا صاحب کے کتابچے "واقعہ کربلا کا حقیقی پس منظر: 72 صحیح الاسناد احادیث کی روشنی" پر تقریباً 18 گھنٹے کی ویڈیوز ریکارڈ کروائی تھیں اور انہیں اپنے یو۔ٹیوب چینل پر اپ لوڈ کر دیا تھا کہ جس کا لنک کتابچے کے آخر میں نقل کر دیا ہے۔ لیکن بعض دوستوں نے اس خواہش کا اظہار کیا تھا کہ ویڈیو لیکچرز میں بعض مقامات پر بحث گہری ہو جاتی ہے یا ویڈیوز بہت لمبی ہیں لہذا سننا مشکل ہو جاتا ہے تو ان ویڈیوز کے علمی نکات کو تحریری صورت دے دیں کہ بعض لوگوں کا پڑھنے کا ذوق زیادہ ہوتا ہے۔  تو اسی غرض سے  مرزا صاحب کے صحابہ کرام کے بارے بالعموم اور سیدنا امیر معاویہ رضی اللہ عنہ کے بارے بالخصوص اعتراضات کا علمی وتحقیقی جائزہ لینے کے لیے اس کتابچے کی پہلی قسط پیش خدمت ہے۔ اس کے بعد دوسری قسط بھی شائع ہو گی، ان شاء اللہ عزوجل۔ مرزا صاحب کے بارے واضح رہے کہ ان کے جس کتابچے پر ہم اپنا نقد شائع کر رہے ہیں یہ ان کی بنیادی اور مرکزی ترین فکر ہے بلکہ ان کے بقول ان کا واقعہ کربلا والا کتابچہ ان کی "دی بیسٹ پراڈکٹ" ہے اور وہ اسے علماء کے خلاف "ہائیڈروجن بم" بھی قرار دیتے ہیں۔  یہ فتنہ اب بہت بڑھ چکا ہے یعنی احادیث کے نام پر صحابہ کرام رضی اللہ عنہم کی شخصیت کو مسخ کرنے والا۔ تو اس کتابچے کو فیس بک اور واٹس ایپ پر بھی اپنے گروپس اور حلقوں میں ضرور شیئر کریں کہ ہم نے جو ویڈیوز اپ۔لوڈ کی تھیں تو بہت لوگوں نے دیکھنے کے بعد اندرون اور بیرون ملک سے رابطہ کر کے کہا تھا کہ حافظ صاحب ہم واپس آ گئے ہیں اور بات سمجھ آ گئی ہے۔ ہم تو اسے عالم سمجھ بیٹھے تھے، علم تو کسی اور ہی گہرائی کا نام ہے۔  

##############################
https://web.facebook.com/hm.zubair.52/posts/3052562908106787
دینی مدارس کے طلباء کے لیے سافٹ ویئر ڈویلپمنٹ کا پروگرام ---------------------------------------------------------------- ہمارے کامساٹس یونیورسٹی کے ایک بہت ہی قابل اور محنتی کولیگ اور کمپیوٹر سائنس کے پروفیسر صاحب پچھلے کئی ایک سالوں سے دینی مدارس کے فارغ التحصِل بچوں کو ایک سال کا سافٹ ویئر ڈویلپمنٹ کا کورس کروا کر رہے ہیں جو کہ ایک طرح سے یونیورسٹی میں ہونے والے بی۔ایس کمپیوٹر سائنس کے پروگرام کا خلاصہ ہے۔ جو پروگرام بچے یونیورسٹی میں چودہ پندرہ لاکھ دے کر سیکھتے ہیں، وہی مدرسہ کے بچوں کو فری میں آفر کیا جا رہا ہے۔ کسی بھی وفاق سے فارغ التحصیل بچے ایڈمشن کے لیے رابطہ کر سکتے ہیں۔ ان کا ذہن یہ ہے کہ ہر مسلک کے بچے برابر طور یہ تعلیم حاصل کریں۔

##############################
https://web.facebook.com/hm.zubair.52/posts/3050548044974940
میرے ایک ہم نام اور اس سے پیدا ہونے والی کنفیوژن کی وضاحت ------------------------------------------------------------------- میرا نام ''محمد زبیر'' ہے اور عرصہ دراز سے اپنی تحریروں میں اپنا نام ''حافظ محمد زبیر'' استعمال کرتا رہا ہوں۔ اور اسی اعتبار سے اپنی فیس بک آئی۔ڈی ''ایچ۔ایم۔زبیر'' رکھی۔ ہمارے مدرسہ کے ایک عزیز اور بہت ہی قابل دوست بھی اپنی تحریروں میں اپنا نام ''حافظ محمد زبیر'' استعمال کرتے ہیں اور ان کا نام بھی یہی ہے۔ علاوہ ازیں ہم دونوں ہی جامعہ رحمانیہ، لاہور سے فارغ التحصیل ہیں، یہ ایک اور مشابہت ہو گئی۔ فرق یہ ہے کہ وہ مدینہ یونیورسٹی سے بھی فارغ ہیں اور میں پنجاب یونیورسٹی سے پی۔ایچ۔ڈی اور اسی لیے اب اپنی نئی کتب میں اپنا نام ''ڈاکٹر حافظ محمد زبیر'' لکھتا ہوں۔ ہمارے مدرسہ کے دوست تو ہم میں فرق کرنے کے لیے ان کے نام کے ساتھ مدنی لگا لیتے ہیں یعنی ''حافظ محمد زبیر مدنی'' اور میرے نام کے ساتھ تیمی لگا دیتے ہیں یعنی ''حافظ محمد زبیر تیمی'' لیکن ہم دونوں یہ لاحقے استعمال نہیں کرتے ہیں۔  ہوا اصل میں یہ ہے کہ ہمارے دوست حافظ محمد زبیر مدنی کی حال ہی میں پنجاب یونیورسٹی میں تقرری ہوئی ہے اور انہوں نے اس پر پوسٹ لگائی ہے اور مجھے اس حوالے سے بہت مبارکبادیں وصول ہو رہی ہیں، شاید ان سے زیادہ مجھے موصول ہو چکی ہیں۔ یہ کنفیوژن پہلے بھی پیدا ہوئی ہے تو میں نے سوچا وضاحت کر دوں کیونکہ فیس بک پر ان کی آئی۔ڈی بھی حافظ زبیر کے نام سے ہے اور انہوں نے اپنی تصویر بھی نہیں لگا رکھی۔  حال ہی میں تنظیم اسلامی کے ایک دعوتی پروگرام میں اسٹیج سیکٹری میرا تعارف کرواتے ہوئے شرکاء کو بتلا رہے تھے کہ میں پہلے کامساٹس یونیورسٹی میں ہوتا تھا اور اب میری تقرری پنجاب یونیورسٹی میں ہو چکی ہے۔ جب میں نے دیکھا کہ یہ چیز اس قدر خلط ملط ہو رہی ہے تو سوچا اس کی وضاحت میں ایک پوسٹ لگا دوں۔ اسماء ورجال کی کتب میں بھی بعض اوقات ناموں کی مشابہت بہت سے اوہام پیدا کر دیتی ہے تو محدثین پھر فرق کے لیے کلام کرتے ہیں۔ والسلام

##############################
https://web.facebook.com/hm.zubair.52/posts/3059698034059941
یونیورسٹی گریجویٹس کے لیے شارٹ درس نظامی کورس --------------------------------------------------------- مرکز النور، کالج روڈ ٹاؤن شپ لاہور، میں 16 نومبر 2019ء سے ایک شارٹ درس نظامی کورس کا انعقاد ہو رہا ہے، ان شاء اللہ۔ تمام کلاسز ویک اینڈ پر ہوں گی، صرف ہفتہ اور اتوار دو دن، بعد از نماز ظہر، اور تین گھنٹے ہر دن۔ اس کورس کو چار لیول میں تقسیم کیا گیا ہے۔ پہلے دو لیولز میں درس نظامی کے تمام علوم وفنون، سوائے کتاب وسنت کے متن کے، کا مطالعہ ہو گا جبکہ تیسرے لیول پر صرف قرآن مجید اور چوتھے لیول پر حدیث شریف کا مطالعہ کروایا جائے گا۔ پہلا لیول چار ماہ پر مشتمل ہے جو تقریبا 100 گھنٹوں پر مشتمل ہے۔ اس لیول میں صرف ونحو یعنی عربی گرامر، اصول فقہ، اصول حدیث، وراثت اور علم الجرح والتعدیل کا مطالعہ کروایا جائے گا۔ دوسرا لیول بھی چار ماہ پر مشتمل ہے اور اس میں بھی 100 گھنٹے ہیں اور اس میں اصول تفسیر، عقیدہ، تقابلی فقہ، بلاغت اور منطق کا مطالعہ کروایا جائے گا۔ تیسرے لیول میں مکمل قرآن مجید کا ترجمہ لغوی، صرفی اور نحوی تحلیل کے ساتھ کروایا جائے گا جبکہ چوتھے لیول میں صحیح بخاری کا مطالعہ کروایا جائے گا۔  یہ مکمل پروگرام رمضان وغیرہ کی تعطیلات نکال کر تقریبا دو سال میں مکمل ہو گا لیکن اسے ڈیزائن ایسے کیا گیا ہے کہ ہر لیول اپنی جگہ ایک مکمل کورس ہے اور اگر کوئی اسٹوڈنٹ ایک لیول بھی مکمل کر لیتا ہے تو وہ ایسے ہی ہے جیسے اس نے ایک کورس مکمل کر لیا ہے۔ درس نظامی میں کل مضامین یہی پڑھائے جاتے ہیں اور آج کل میں ان کی ویڈیو ریکارڈنگ کروا رہا تھا تو یہ اندازہ ہوا کہ لیکچر سسٹم میں درس نظامی کو دو سال میں بہت بہترین انداز میں گزارا جا سکتا ہے بشرطیکہ اسٹوڈنٹس کا ذہنی لیول اچھا ہو اور وہ کمٹڈ اور محنتی ہوں۔ ذہنی لیول کا انداز کرنے کے لیے ایڈمشن کے لیے گریجویشن کو معیار بنایا گیا ہے البتہ اے۔لیول اور ایف۔ایس۔سی والے بھی اپلائی کر سکتے ہیں۔ خواتین کے لیے بھی باپردہ کلاس میں شرکت کا انتظام ہے۔ دوسرے شہروں سے شرکت کرنے والوں کے لیے رات ٹھہرنے کا انتظام بھی ہے۔ کلاس شروع ہونے کے لیے اگلے ہفتے بعد از نماز مغرب مرکز النور میں ہی انٹرویوز ہوں گے کہ جن کا مقصد صرف یہ دیکھنا ہے کہ جو لوگ کلاس میں شرکت کرنا چاہتے ہیں، ان کے حالات ایسے ہیں کہ وہ کلاس کے ساتھ چل پائیں گے۔ عموما ہمارے ہاں ایسا ہوتا ہے کہ لوگ شوقیہ داخلہ لے لیتے ہیں اور ہفتے بعد غائب۔ تو ہمیں ایسے لوگوں کو داخلہ نہیں دینا ہے اور یہی انٹرویو میں ہم نے جج کرنا ہے۔ مجھے دراصل اپنے جیسے دس اسٹوڈنٹس تیار کرنے ہے تو اس غرض سے یہ کورس شروع کیا ہے۔

##############################
https://web.facebook.com/hm.zubair.52/posts/3057494414280303
شیخ ابن عربی اور ڈاکٹر اسرار احمد کا نظریہ وحدت الوجود ------------------------------------------------------------ روایت اور جدیدیت کے پروگرام کے تحت اس سیشن میں شیخ ابن عربی اور ڈاکٹر اسرار احمد رحمہ اللہ کے نظریہ وحدت الوجود کا جائزہ لیا گیا ہے۔ یہ بات درست ہے کہ وحدت الوجود کی مختلف تعبیریں ہمیں ملتی ہیں، جن میں سے بعض کفر وشرک ہیں، بعض بدعت ہیں، اور بعض توحید ہی کا ایک پہلو ہیں۔ لیکن وحدت الوجود کی سٹینڈرڈ تعبیر وہی ہے جو شیخ ابن عربی نے پیش کی ہے اور وہ کفر وشرک ہے۔ اڑھائی سو فقہاء نے اس تعبیر پر نقد کیا، بہتوں نے کفر وشرک کہا۔ چالیس کے قریب حنفی، مالکی، شافعی اور حنبلی فقہاء اور بعض صوفیاء کی بھی مستقل کتابیں موجود ہیں کہ جن میں اس نظریے کو کفر اور شرک قرار دیا گیا ہے۔ حنفی فقہاء اور صوفیاء کی معتد بہ تعداد نے ابن عربی کو کافر تک قرار دیا ہے۔ تو اپنا مطالعہ بڑھائیں تا کہ آپ کو معلوم ہو کہ وحدت الوجود کی مخالفت اہل حدیثوں کا نہیں امت کا مسئلہ ہے، فقہائے اربعہ اور ان کے متبعین کا مسئلہ ہے۔ محقق صوفیاء کا مسئلہ ہے۔ محدثین اور اہل الحدیث کا مسئلہ ہے۔ اور یہ بات پورے وثوق سے کی جا سکتی ہے کہ اس امت کی تاریخ میں اتنی تکفیر کسی شخص یا نظریے کی نہیں ہوئی جتنی ابن عربی اور اس کے نظریے وحدت الوجود کی ہوئی ہے۔ برصغیر میں شیخ مجدد الف ثانی رحمہ اللہ نے اس کی شد ومد سے مخالفت کی اور اسے اپنے مکاتیب میں "ہم اوست" یعنی ہر چیز خدا ہے، کا نظریہ قرار دیا اور یہ کہا کہ شیخ ابن عربی نچلے درجات میں رہ گیا تھا، اگر اسے اوپر جانا نصیب ہوتا تو اسے معلوم ہوتا کہ اصل وحدت الوجود نہیں بلکہ وحدت الشہود ہے۔ وحدت الشہود ہماری نظر میں نہ تو کفر ہے اور نہ ہی شرک البتہ بدعی نظریہ ہے کہ کتاب وسنت، صحابہ وتابعین، ائمہ اربعہ اور فقہاء ومحدثین کا نظریہ، نظریہ تخلیق ہے۔ ڈاکٹر اسرار احمد رحمہ اللہ کا نظریہ وحدت الوجود نہ ابن عربی کا نظریہ وحدت الوجود ہے اور نہ ہی شیخ مجدد کا وحدت الشہود بلکہ یہ انہی کی تخلیق ہے۔ ہماری نظر میں یہ نظریہ بھی کفر اور شرک نہیں البتہ بدعت ہے کہ نظریہ تخلیق کی بدعی شرح ہے۔ رہا وحدت الوجود کے بارے متاخرین صوفیاء کی ایک بڑی جماعت کا موقف کہ یہ ایک حال ہے کہ جس میں انسان کو خدا کی طرف اتنی کامل یکسوئی حاصل ہو جاتی ہے کہ ہر چیز اس کے لیے مثل معدوم ہو جاتی ہے تو یہ توحید کے احوال میں سے ایک حال ہے جیسا کہ ابن تیمیہ رحمہ اللہ کا بھی یہی موقف ہے۔ حضرت تھانوی رحمہ اللہ نے فصوص الحکم کی شرح لکھنی شروع کی تھی لیکن انقباض قلب کی وجہ سے لکھ نہ پائے کہ ایسی تکلیف ہوتی تھی کہ عمر بھر یاد رہی۔ وجہ یہی تھی کہ صریح کفریہ اور شرکیہ عبارات کی شرح ممکن نہ تھی کہ خدا کو کیا جواب دیں گے! پھر ابن عربی کے دفاع میں ایک تحریر لکھ دی۔ تو اہل حال بھی شخصیت کا دفاع کرتے ہیں، کفریہ اور شرکیہ عبارات کا نہیں ہے۔ تو بعض اہل علم تو یہ کہتے ہیں کہ یہ ان کی اپنی عبارات نہیں ہیں یعنی ان کی کتابوں میں ایڈیشن ہوئی ہے تو یہ اہل علم تو اللہ کے ہاں معذور ہیں۔ اور جو ابن عربی کی کفریہ اور شرکیہ عبارات کی تاویل کرتے ہیں تو یہ ابن عربی ہی کے حکم میں ہیں۔ اب اس تاویل سے بڑھ کر کیا کفر ہو گا کہ اللہ عزوجل نے فرعون یعنی نفس لعین کو اس کے کمال ایمان کی جزا کے طور وحدت الوجود کے سمندر میں غرق کر دیا۔ اور اس تاویل کے بعد  داد طلب نظروں سے ہم سے پوچھتے ہیں کہ اب سمجھ آئی کہ ابن عربی کیوں فرعون کے کمال ایمان کے قائل تھے۔ انا للہ وانا الیہ راجعون۔ 

##############################
https://web.facebook.com/hm.zubair.52/posts/3062306643799080
کیا شیخ ابن عربی نے نبوت کا دعوی کیا تھا؟ -------------------------------------------- نہیں، ہم نے یہ نہیں کہا کہ شیخ ابن عربی نے غلام احمد قادیانی کی طرح نبوت کا دعوی کیا۔ ہم نے یہ کہا ہے کہ شیخ ابن عربی کا دعوی یہ ہے کہ وہ نبیوں سے افضل ہے۔ اور اس افضلیت کو ثابت کرنے کے لیے انہوں نے ایک پورا فلسفہ بنایا جو ان کی کتب میں بکھرا ہوا ہے۔ وہ فلسفہ یہ ہے کہ وحدت الوجود کا علم انبیاء کو خاتم الاولیاء سے حاصل ہوتا ہے۔ اور خاتم الاولیاء ان کے نزدیک وہ خود ہیں۔ شیخ ابن عربی یہ کہتے ہیں کہ نبی کی دو جہتیں ہوتی ہیں؛ ایک تشریعی یعنی وہ جہت کہ جس میں نبی شریعت، اللہ کے بندوں تک پہنچا رہا ہوتا ہے اور دوسری تعبدی کہ جس میں نبی، قرب کی منازل طے کر رہا ہوتا ہے۔ پہلی جہت میں نبی کا رخ مخلوق کی طرف ہوتا ہے اور نبی کا تعلق بندوں سے استوار ہوتا ہے اور وہ اللہ کی نازل کردہ شریعت کو بندوں تک پہنچا رہا ہوتا ہے۔ اس جہت میں نبی، ولی سے افضل ہے اور ولی، نبی کا متبع ہے۔ نبی کی دوسری جہت ولایت کی جہت ہے یعنی سیر الی اللہ کی جہت۔ اس جہت میں نبی کا رخ اللہ کی طرف ہوتا ہے اور وہ قرب کی منازل طے کرتا ہے اور اس جہت کے اعتبار سے ولی، نبی سے افضل ہے۔ اسی لیے ابن عربی نے فصوص میں لکھا ہے کہ نبوت کی دیوار میں ایک نہیں دو اینٹوں کی جگہ خالی ہے؛ ایک سونے کی اور دوسری چاندی کی۔ اور اللہ کے رسول صلی اللہ علیہ وسلم کو چاندی کی اینٹ بنا دیا کہ خاتم الاولیاء ظاہر شریعت میں خاتم الانبیاء سے استفادہ کرتا ہے اور اپنے آپ کو سونے کی اینٹ کہ خاتم الاولیاء براہ راست وہاں سے معرفت رب کا علم حاصل کرتا ہے جہاں سے فرشتہ وحی، نبی پر نازل کرتا ہے، معاذ اللہ۔ شیخ ابن عربی کا کہنا یہ بھی ہے کہ خود نبی کی ولایت کی جہت، اس کی نبوت کی جہت سے افضل ہوتی ہے اور یہ بہت ہی احمقانہ دعوی ہے۔ لیکن اگر بات اس حماقت تک محدود رہتی تو بھی قابل برداشت تھی لیکن جب وہ خود خاتم الاولیاء بن جاتے ہیں اور تمام انبیاء کو اپنا محتاج اور فقیر سمجھتے ہیں، اس معنی میں نہیں کہ وہ انبیاء ان سے شریعت لیں، شریعت لینے میں تو خاتم الاولیاء بھی ان انبیاء کے پیروکار ہیں۔ اس معنی میں کہ انبیاء، خاتم الاولیاء سے وحدت الوجود کا علم سیکھتے ہیں یعنی معرفت رب حاصل کرتے ہیں۔  تو پچھلی پوسٹ میں ہمارا صرف اتنا کہنا تھا کہ شیخ ابن عربی کا یہی تصور نبوت آپ کو غلام احمد قادیانی کے ہاں نظر آئے گا کہ اس نے تشریعی نبی ہونے کا انکار کیا تھا کہ تمام قادیانی شریعت محمدیہ کے پیروکار ہیں اور ظلی نبی ہونے کا دعوی کیا یعنی یہ کہا کہ میں نبی کا سایہ ہوں۔ اب یہ سایے کا تصور بھی آپ کو کتب تصوف اور وحدت الوجود کی گھمن پھیریوں میں بہت مل جائے گا۔ پھر مرزا کے جو متنوع دعاوی ہیں کہ وہ آدم، موسی، عیسی، مریم، ابن مریم، خلیفۃ اللہ، امام زمان، خاتم الاولیاء وغیرہ ہے تو یہ سب وحدت الوجود ہی کے تصورات کی بگڑی صورتیں ہیں۔ تو مرزا کو اپنے تصور نبوت کی بنیادیں، شیخ ابن عربی کے تصور نبوت اور تصور وحدت الوجود سے حاصل ہوئی ہیں۔ یہ کل بات تھی کہ جس پر ہم نے کہا تھا کہ کم از کم شیخ ابن عربی کے تصور نبوت اور وحدت الوجود کو تو کفریہ قرار دو جو مرزا صاحب کے تصور نبوت کی بنیاد بنا ہے۔

##############################
https://web.facebook.com/hm.zubair.52/posts/3060213897341688
غلام احمد قادیانی اور شیخ ابن عربی کا فرق ------------------------------------------- دوست کا سوال ہے کہ یہ جو فیس بک پر غامدی صاحب کے حلقے کے لوگوں کا کہنا ہے کہ ختم نبوت کے حوالے سے غلام احمد قادیانی کے دعوے بھی ایک اعتبار سے متصوفانہ دعوے تھے لہذا ان کی اور ان کے متبعین کی تکفیر نہیں کرنی چاہیے جیسا کہ شیخ ابن عربی اور ان کے متبعین کے ہاں بھی ایسے دعوے مل جاتے ہیں جو ختم نبوت کے تصور کے خلاف ہیں لیکن ان کی تو تکفیر نہیں کی گئی ہے بلکہ ان کی تاویل کی جاتی ہے تو یہاں بھی تو کرنی چاہیے ناں۔ جواب: دیکھیں، یہ بہت بڑی غلط فہمی ہے کہ شیخ ابن عربی کی تکفیر نہیں ہوئی ہے۔ بڑی تعداد میں فقہاء نے اس کی تکفیر کی ہے کہ جس کی کسی قدر تفصیل ہماری کتاب "مکالمہ" میں موجود ہے بلکہ بعض فقہاء نے تو اس کی تکفیر پر اجماع بھی نقل کیا ہے لیکن لوگوں کا چونکہ مطالعہ نہیں ہے لہذا وہ لاعلم ہیں بلکہ صحیح بات تو یہ ہے کہ وہ لاعلم رہنا چاہتے ہیں کیونکہ اس بات کا جان لینا کہ ابن عربی کی اتنے فقہاء نے تکفیر کی ہے کہ جتنی شاید ہی امت میں کسی کی کی ہو، ایسا علم ہے کہ جس سے ان کے ذہن پر ایسا دباؤ پڑتا ہے جو ان کی برداشت سے باہر ہے لہذا وہ کبھی چٹکلوں، کبھی لطیفوں اور کبھی جگتوں سے اس اعتراض کا جواب دینے کی کوشش کرتے ہیں اور اسی کا نام علم رکھ چھوڑا ہے۔  البتہ یہ بات درست ہے کہ اب اس وقت علماء کی اکثریت شیخ ابن عربی کی تکفیر نہیں کرتی ہے البتہ اس کے نظریے کے کفر ہونے کے بارے میں دو رائے برابر طور موجود ہیں؛ وہ علماء بھی ہیں جو اسے کفر کہتے ہیں اور وہ بھی جو اسے کفر نہیں کہتے ہیں بلکہ تاویل کرتے ہیں۔ تو شیخ ابن عربی کو یہ مقام حاصل کرنے میں پانچ سو سال لگ گئے کہ وہ متفق علیہ مردود سے مختلف فیہ مردود بن گئے۔ تو غامدی صاحب کے حلقے کے لیے علمی جواب یہی ہے کہ آپ شانت رہیے۔ اس امت میں اس قدر عقیدت، غلو، حماقت اور اسٹوپڈٹی موجود ہے کہ پانچ سو سال بعد غلام احمد قادیانی کا کفر بھی مختلف فیہ ہو چکا ہو گا اگر تو اس عرصے میں قیامت برپا نہ ہو سکی۔ انہوں نے تو خدا کا نعرہ لگانے والے کو عارف باللہ بنا دیا تو نبی کا دعوی کیا چیز ہے۔ ابو منصور الحلاج کی بات کر رہا ہوں۔ جس طرح شیخ ابن عربی کی صریح کفریہ عبارتوں کی بھونڈی تاویلات کی گئی ہیں، اسی طرح غلام احمد قادیانی کی کفریہ عبارات کی بھی تاویلات ممکن ہیں بشرطیکہ اسے ابن عربی کے جیسے چند ذہین اور سمجھدار ترجمان مل جائیں۔ اصولی بات وہی ہے جو فقہاء نے کر دی ہے کہ شیخ ابن عربی کی کفریہ عبارات کی بھی تاویل نہیں ہو گی لہذا غلام احمد قادیانی کی عبارات کی بھی تاویل نہیں ہو گی۔ شیخ ابن عربی فصوص میں ایک جگہ کہتے ہیں کہ "لا نبی بعدی" کی حدیث نے اولیاء اللہ کی کمر توڑ دی ہے۔ اسی سے ان کی سوچ کا اندازہ لگا لیں۔ فصوص میں ہی ایک اور جگہ لکھتے ہیں تمام رسول اللہ کے بارے علم، خاتم الانبیاء سے حاصل کرتے ہیں جبکہ تمام اولیاء اللہ کے بارے علم، خاتم الاولیاء سے حاصل کرتے ہیں بلکہ تمام انبیاء بھی اللہ کے بارے علم خاتم الاولیاء ہی سے حاصل کرتے ہیں یعنی تمام نبی معرفت رب میں خاتم الاولیاء کے محتاج اور فقیر ہیں۔ اب اس کی تاویل یہ کی جاتی ہے کہ شیخ ابن عربی کے نزدیک نبی کی ولایت کی جہت، اس کی نبوت کی جہت سے افضل ہے۔ ایک تو یہ تاویل ہی احمقانہ ہے کہ نبی بطور ولی افضل ہوتا ہے نہ کہ بطور نبی کے۔ دوسرا شیخ ابن عربی کی یہ مراد ہی نہیں ہے کیونکہ اس کے بعد ان کے الفاظ ہیں کہ رسول اپنے ولی ہونے کی جہت سے خاتم الاولیاء سے معرفت رب حاصل کرتا ہے۔ اور پھر فتوحات میں اپنے آپ کو خاتم الاولیاء قرار دے دیا۔ اب شیخ ابن عربی کے الفاظ "انا" یعنی "میں" کی بھی تاویل کر دیں تو بھئی غلام احمد قادیانی کی عبارات کی تاویل کرنا اس سے آسان ہے۔ تو غلام احمد قادیانی کے دعاوی بھی ایسے ہی ہیں، کبھی وہ کہتا ہے کہ میں آدم ہوں اور کبھی داود بن جاتا ہے، کبھی اپنے آپ کو عیسی کہتا ہے اور کبھی موسی، کبھی مریم کہتا ہے اور کبھی یعقوب، کبھی ظل نبی کہتا ہے یعنی نبی کا سایہ، کبھی اللہ کا خلیفہ کہتا ہے، کبھی امام زمان، کبھی خاتم الاولیاء کہتا ہے، کبھی محدث یعنی جسے الہام ہوتا ہو، کبھی مہدی، مسیح موعود اور کبھی عبد القادر جیلانی۔ تو یا تو آپ مان لیں کہ اس کا دماغی توازن خراب تھا اور جس کا دماغی توازن خراب ہو تو اس پر حکم نہیں لگتا ہے۔ یا پھر آپ مان لیں کہ وہ پورے ہوش وحواس میں یہ کہہ رہا تھا۔ تو اگر وہ ہوش وحواس میں یہ کہہ رہا ہے تو اس کے پاس یہ سب کچھ کہنے کی صرف ایک ہی بنیاد موجود ہے، ابن عربی کا تصور وحدت الوجود اور اس کے مطابق وہ بالکل صحیح کہہ رہا تھا کہ وہاں کوئی دوسرا وجود تو ہے نہیں کہ دوسرا وجود مان لیں تو ان کے نزدیک شرک ہو جائے گا کہ وجود دو ہو جائیں گے اور یہ شرک ہے۔ بات تو ٹھیک ہے کہ ابن عربی نے تو تاویل کے ذریعے فرعون کو مومن کامل بنا دیا تو غلام احمد قادیانی کوئی فرعون سے بڑھ کر کافر ہے کہ تاویل سے مومن نہیں بن سکتا؟ اور تاویل آپ کے پاس موجود ہے کہ وہ وحدت الوجود کا قائل تھا۔ حلاج نے بھی تو "انا الحق" کا نعرہ اسی لیے لگایا تھا، اس کو بھی تو آپ نے سپیس دی ہے۔ اور ایسے ہی دعاوی آپ کو تصوف کی کتب میں عام مل جاتے ہیں اور شیخ ابن عربی کے ہاں بھی۔ وہاں کہتے ہیں کہ قادیانی نے لکھا ہے تو ابن عربی نے بھی تو لکھا ہے ناں۔ اور قادیانی کے لکھے کی لاہوری گروپ میں سے کئی ایک تاویل کرتے ہیں اور کہتے ہیں کہ اس نے نبی ہونے کا دعوی نہیں کیا تھا تو آپ ان کی تاویل کیوں نہیں مانتے؟ اسی پر کیوں زور دیتے ہیں کہ آپ کو جو سمجھ آیا ہے، وہی درست ہے اور قادیانی کی عبارتوں کی تاویل ممکن نہیں ہے۔ بس فرق صرف اتنا ہے کہ قادیانی کو نابلسی، کاشانی اور قیصری جیسے شارحین نہیں مل سکے۔ ہاں البتہ ایک اور فرق بھی ہے کہ وہ تھوڑا بے وقوف بھی ہے، حسین بن منصور الحلاج کی طرح، بلکہ کچھ زیادہ کہ اتنی سیدھی طرح سے بات کرنے کی کیا ضرورت تھی جبکہ یہ امت ایسے ہی دعاوی کو فلسفیانیہ گھمن پھیریوں کے نام پر قبول کرتی چلی آ رہی تھی۔ اب ضروری تو نہیں کہ اتنے سیدھے سادھے کفریہ کلمات کے بعد بھی اسے حلاج کی طرح مخلص روایت پسند بزرگ صوفیاء میسر آ سکیں جو اس کی عبارتوں کی تاویل کر کے معرفت الہی میں اس کا کوئی ایسا مقام متعین کر سکیں جو ہم جیسے کروڑوں ظاہر پرستوں کی نظروں سے بہت بلند ہو۔

##############################
https://web.facebook.com/hm.zubair.52/posts/3064247790271632
شیخ ابن عربی پر حنفی، شافعی، مالکی اور حنبلی فقہاء کے فتوے اور ان کی عربی عبارتیں، ترجمے اور حوالہ جات کی تفصیل [قسط اول] ---------------------------------------------------------------------------- بہت سے دوستوں نے کہا ہے کہ آپ وہ اصل عبارتیں نقل کریں جو فقہاء نے ابن عربی پر فتوے لگائے ہیں تا کہ ہمیں ان کی حقیقت معلوم ہو سکے۔ ذیل میں ہم ان فقہاء کے حوالے نقل کر رہے ہیں کہ جنہوں نے شیخ ابن عربی کی تکفیر وتضلیل کی ہے۔ اور ان حوالوں کے بیان کرنے کا مقصد صرف اتنا ہے کہ جو لعن طعن کرنی ہے، ان فقہاء کو کریں کہ یہ تکفیری تھے، یہ ظاہر پرست تھے، انہیں ابن عربی سمجھ نہیں آیا، ان کی سمجھ دانی چھوٹی تھی، یہ متشدد اور سنگلاخ تھے، سخت دل اور کٹھور تھے، انہیں علم الاعتبار کی سمجھ نہ تھی، انہیں ابن عربی کے ڈسکورس کا نالج نہ تھا، یہ بے وقوف اور اسٹوپڈ تھے، یہ ظاہر پرست تھے، انہیں ابن عربی سے بیر تھا وغیرہ وغیرہ حتی کہ جو بھی لعن طعن آپ ابن عربی کی مخالفت کی وجہ سے سلفیوں پر کر چکے ہیں، وہ تبرا ان فقہاء سے بھی کر کے ثواب دارین حاصل کریں۔ اور یہ فتاوی پڑھتے پوئے ذرا مرزا قادیانی کے بارے معاصر علماء کے فتاوی کی عبارتیں بھی ذہن میں گھمائیں، اور پھر غور کریں کہ تاریخ کیسے سفر کرتی ہے۔ اچھا میں نے ابھی تک فصوص الحکم کا حوالہ نقل نہیں کیا یعنی عربی عبارت۔ وہ اسی لیے کہ آپ خود سے اس کا مطالعہ کریں اور پھر پوسٹ لگا سکیں کہ آپ کے فقہاء کس قدر بددیانت بھی تھے کہ کیسے سیاق وسباق سے عبارتوں کو کاٹ کر ابن عربی کی عبارتوں سے کفریہ مفاہیم نکالتے رہے جو ابن عربی کے وہم وگمان میں بھی نہ تھے۔ اور آپ یہ بھی واضح کر سکیں کہ ان فقہاء کو عربی نہیں آتی تھی، نہ ہی یہ علم استدلال سے واقف تھے۔ انہیں أصول فقہ جیسے علم میں علم الاعتبار جیسے عظیم علم سے اعتناء نہ برت کر جھک ماری ہے لہذا انہیں پتہ ہی نہیں کہ استدلال کا ایک ڈسکورس یہ بھی ہے۔ یہ فقہاء ابن عربی کی عبقریت کو نہ پہنچ پائے تو چاند پر تھوکنے لگ گئے اور اس کے خلاف فتوے دے ڈالے وغیرہ وغیرہ، بہت سی باتیں کہنے کو ہیں، وہ میں ساتھ ساتھ بتلاتا رہوں گا۔  باقی میں ابن عربی متوفی 638ھ کو کافر نہیں کہتا کیونکہ میں فقیہ تو ہوں نہیں اور یہ فتوی لگانا فقیہ کا کام ہے لیکن یہ آپ کے فقہاء کہہ رہے ہیں کہ جن کے پاس فتوے کا حق تھا۔ بھئی، ان فقہاء پر ایک فتوی آ جانا چاہیے لیکن مجھے پہلے ان کی فہرست مکمل کر دینے لیجیے گا تا کہ آپ کے فتوی سے کوئی محروم نہ رہ جائے۔ اور ویسے ابن عربی کے بارے فقہاء کے اتنے فتاوی میرے پاس جمع ہیں کہ ایک سال بیان کرتا رہوں تو ختم نہ ہوں۔ امر واقعہ یہی ہے کہ وجودی صرف یہ بڑھکیں مارنے کے لیے رہ گئے ہیں کہ سلفیوں کو بات سمجھ نہیں آئی، سمجھ نہیں آئی اور انہیں اس کی ہوا بھی نہیں لگی کہ وحدت الوجود کے مخالفین کیا کچھ تحقیقی کام کر چکے ہیں۔ بس ایک مختصر سلسلے میں انہیں ایک جھلک دکھانا چاہتا ہوں۔ اور فقہاء کے جو فتوے میں نقل کر رہا ہوں، میں نے اصل کتب سے سیاق وسباق کے ساتھ دیکھے ہیں، اور یہ کتب میرے پاس موجود بھی ہیں۔ اور جو اصل کتب سے میں نے خود نہیں دیکھے ہوں گے تو اس کا بھی ذکر کر دوں گا۔ تو اب کے نیچے کی عبارتیں ساری آپ کے فقہاء کی ہیں، جو عزت افزائی کرنی ہے، ان کی کریں، میں تو صرف نقال ہوں۔ اگر ان فقہاء کی عزت افزائی نہیں کر سکتے تو پھر ان معاصر علماء پر بھی طعن نہ کریں جو ابن عربی پر فتوے لگاتے ہیں کیونکہ اس کی عبارتوں میں کچھ ایسا ہے یا نکلتا ہے تو ہی تو فقہاء نے اتنی بڑی تعداد میں اس پر فتوے لگائے ہیں۔ اور یہی بات ہم آپ کو سمجھانا چاہتے ہیں کہ کب تک سلفیوں کو نہ سمجھنے یا ہیرا پھیری کرنے کے طعنے دے کر اپنے مقلدین کو مطمئن کرتے رہیں گے، یہ سارے جن کے فتوے میں نقل کر رہا ہوں، سلفی نہیں ہیں بلکہ ان کی بڑی تعداد صوفیوں کی ہے۔ حنفی، شافعی، مالکی اور حنبلی فقہاء ہیں۔ انہیں ان فتووں کی راہ کس نے دکھائی ہے۔ یہ سارے مختلف مکاتب فکر کے فقہاء اپنے باہمی اختلافات کے باوجود اس بات پر کیسے متفق ہو گئے کہ ابن عربی کافر ہے یا اس کا عقیدہ کفریہ ہے۔ ان سب کو ابن عربی ایک ہی جیسا کیوں سمجھ میں آتا ہے۔ تو توحید اور ختم نبوت وغیرہ جیسے بنیادی تصورات ہمارے دین میں ایسا امر نہیں ہے کہ کبھی مشتبہ ہو جائیں۔  معروف مفسر قرآن امام برہان الدین البقاعی الشافعی متوفی 885ھ لکھتے ہیں: "موقف العلماء من ابن عربي وابن الفارض: وقد كفرهما العلماء بسبب ما نقل من حالهما، وما صدق ذلك من كلامهما. أما ابن عربي، فالمتكلمون فيه كثير جدا، وكان له علم كثير في فنون كثيرة، وله خداع كبير غر به خلقا، فأثنى عليه لأجل ذلك ناس من المؤرخين ممن خفي عليهم أمره، أطبق العلماء على تكفيره وصار أمرا إجماعيا۔" [تنبيه الغبي إلى تكفير ابن عربي وتحذير العباد من أهل العناد ببدعة الاتحاد: 2/ 213]۔  ترجمہ: "ابن عربی اور ابن الفارض کے بارے علماء کا موقف: تو علماء نے ان دونوں کے حالات کے سبب اور ان کے ان نظریات کی وجہ سے کہ جن کی نسبت ان کی طرف سچ ثابت ہو چکی، ان کو کافر قرار دیا۔ ابن عربی کے بارے تو بہت سے علماء نے کلام کیا۔ اس کے پاس کافی سارے فنون کا علم تھا۔ اور وہ بہت چالاک انسان تھا کہ جس نے خلق خدا کو دھوکے میں ڈالا۔ اور اس کے فنون میں رسوخ کی وجہ سے ہی بعض مورخین نے اس کی تعریف کر دی کہ وہ اس کے نظریات سے اچھی طرح واقف نہ تھے لیکن علماء نے اس کے کافر ہونے پر مہر تصدیق ثبت کر دی اور اس کے کفر پر علماء کا اجماع ہو گیا۔" معروف حنبلی فقیہ اور شیخ ابن عربی کے معاصر فقہاء میں سے علامہ ابن الجوزی متوفی 597ھ فرماتے ہیں: "وزاد الملاحدة الوجودية على هؤلاء بما قال شيخهم ابن عربي: إن الولي أعلى درجة من الرسول، لأنه يأخذه من المعدن الذي يأخذه منه الملك الذي يأخذ منه الرسول، فهو أعلى منه بدرجتين، والمعدن عندهم هو العقل، والملك هو الخيال، والخيال تابع للعقل، وهم – بزعمهم يأخذون عن العقل الذي هو أصل الخيال، والرسول يأخذ عن الخيال الذي هو تابع ولهذا صاروا عند أنفسهم فوق الرسول۔" [كيد الشيطان لنفسه قبل خلق آدم عليه السلام ومعه بيان مذاهب الفرق الضالة: ص 64] ترجمہ: "اور مشرکین کی قسم میں ملحد وجودیوں کا بھی اضافہ کر لو جیسا کہ ان کا شیخ، ابن عربی ہے۔ اور اس کا قول ہے کہ ولی کا درجہ رسول سے افضل ہے کیونکہ اس کے بقول ولی اس معدن سے علم حاصل کرتا ہے کہ جہاں سے فرشتہ بھی علم حاصل کرتا ہے۔ اور پھر رسول اس فرشتے سے علم حاصل کرتا ہے۔ تو اس کے نزدیک ولی کو رسول سے دو درجہ فضیلت حاصل ہے۔ اور معدن سے ان کی مراد عقل ہے، اور فرشتے سے ان کی مراد خیال ہے۔ اور خیال، عقل کے تابع ہوتا ہے۔ اور ان کا گمان یہ ہے کہ یہ وجودی تو عقل سے براہ راست علم حاصل کرتے ہیں جو خیال کی اصل ہے جبکہ رسول، خیال سے علم حاصل کرتا ہے جو عقل کے تابع ہے۔ پس اس طرح ان کا درجہ رسول سے بلند ہے۔"  حنفی فقیہ علامہ علاو الدین البخاری متوفی 841ھ لکھتے ہیں: "ثم اعلم أن صاحب الفصوص لقد تجاهر بالوقاحة العظمى وجاوز بالحماقة الأمد الأقصى، حيث فضل نفسه الدنية بفرط شقائه على النبي آدم عليه السلام ومن دونه تحت لوائه، بأن جعل في تكميل الدين لبنة الذهب نفسه الغوي المبين، ولبنة الفضة خاتم النبيين، بل كذب بهذا رب العالمين، حيث زعم أن الدين لم يكمل بسيد البشر المبعوث إلى كافة العجم والعرب، بل كان بقى منه موضع يسده لبنتان فضة وذهب، فلبنة الفضة النبي الذي ختم به النبوة، ولبنة الذهب الولي الذي ختم به الولاية، يعني نفسه المبطل المرتاب الأوقح من مسيلمة الكذاب حيث لم يرض ذلك الوقح الغاوي بما رضي به مسيلمة من ادعاء رتبة التساوي ولذا تسميه الملاحدة من الأشقياء بخاتم الأولياء، يفضلونه لعنهم الله على خاتم الرسل والأنبياء. ثم إن خيال الحشيش وخباط السوداء حمله على ترويج هذه الزندقة الشنعاء باختلاق رويا لا يصدقها إلا الأغبياء من الأغوياء، وهي ما أودعها في ديباجة الفصوص." [فاضحة الملحدين وناصحة الموحدين: ص 23-24]  ترجمہ: اچھی طرح جان لو کہ فصوص الحکم کتاب کے مصنف یعنی ابن عربی نے بہت بڑی بکواسات اور حد درجہ احمقانہ باتیں کی ہیں کہ اپنے گھٹیا نفس کو اپنی بدبختی کے سبب آدم علیہ السلام بلکہ تمام انبیاء سے افضل قرار دیا ہے۔ اس کا کہنا ہے کہ اس دین اسلام کی عمارت ایک سونے اور ایک چاندی کی اینٹ سے مکمل ہو گی۔ اور سونے کی اینٹ سے اس کی مراد وہ خود بدبخت ہے جبکہ چاندی کی اینٹ سے مراد اس کے نزدیک رسول اللہ صلی اللہ علیہ وسلم ہیں۔ اس شخص نے ایسی باتوں سے خدا کو جھٹلا دیا ہے کہ اس کا خیال ہے کہ یہ دین رسول اللہ صلی اللہ علیہ وسلم کی بعثت کے ساتھ مکمل نہیں ہوا کہ اس میں دو اینٹوں کہ جگہ ہے جس میں چاندی کی اینٹ تو ختم نبوت کی ہے اور سونے کی اینٹ ختم ولایت کی ہے۔ اور ختم ولایت کی اینٹ سے مراد وہ خود ہے جو کہ مسیلمہ کذاب سے بھی بڑا دجال ہے کہ مسیلمہ کذاب نے تو کم از کم اپنے آپ کو رسول اللہ صلی اللہ علیہ وسلم کے مساوی قرار دیا تھا لیکن اس نے تو آپ صلی اللہ علیہ وسلم سے افضل ہونے کا دعوی کر دیا۔ اور یہی وجہ ہے کہ اس کے بدبخت ملحد پیروکار اسے خاتم الاولیاء کہتے ہیں اور وہ ملعون اسے رسول اللہ صلی اللہ علیہ وسلم سے افضل کہتے ہیں۔ شاید بھنگ اور چرس کے استعمال نے اس کی مت مار دی تھی کہ وہ ایسا الحاد ایک خواب کی بنیاد پر حکم نبوی سمجھ کر پھیلاتا رہا کہ جس خواب کی تصدیق کوئی احمق اور گمراہ ہی کر سکتا ہے جیسا کہ یہ خواب اس کی کتاب فصوص کے دیباچے میں موجود ہے۔ [جاری ہے]

##############################
https://web.facebook.com/hm.zubair.52/posts/3066583666704711
شیخ ابن عربی پر حنفی، شافعی، مالکی اور حنبلی فقہاء کے فتوے اور ان کی عربی عبارتیں، ترجمے اور حوالہ جات کی تفصیل [قسط دوم] ---------------------------------------------------------------------------------- معروف حنفی فقیہ ملا علی القاری متوفی 1014ھ لکھتے ہیں: "فمن ضرب لنفسه لمثل بلبنة ذهب وللرسول المثل بلبنة فضة فيجعل نفسه أعلى وأفضل من الرسول تِلْكَ أَمَانِيُّهُمْ إِنْ فِي صُدُورِهِمْ إِلا كِبْرٌ مَا هُمْ بِبَالِغِيهِ وكيف يخفى كفر من هذا كلامه وله من الكلام أمثال هذا وفيه ما يخفى منه الكفر ومنه ما يظهر فلهذا يحتاج إلى نقد جيد ليظهر زيفه فإن الزغل ما يظهر لكل ناقد ومنه ما لا يظهر إلا للناقد الحاذق البصير وكفر ابن عربي وأمثاله فوق كفر القائلين لَنْ نُؤْمِنَ حَتَّى نُؤْتَى مِثْلَ مَا أُوتِيَ رُسُلُ اللَّهِ ولكن ابن عربي وأمثاله منافقون زنادقة اتحادية في الدرك الأسفل من النار والمنافقون يعاملون معاملة المسلمين لإظهارهم الإسلام كما كان يظهره المنافقون في حياة النبي صلى الله عليه وسلم." [رد الفصوص المسمى مرتبة الوجود ومنزلة الشهود: ص 159-160] ترجمہ: ابن عربی اپنے لیے سونے کی اینٹ اور رسول اللہ صلی اللہ علیہ وسلم کے لیے چاندی کی اینٹ کی مثال بیان کر کے اپنے آپ کو رسول اللہ صلی اللہ علیہ وسلم سے افضل قرار دیتا ہے، یہ ان لوگوں کی جھوٹی خواہشات ہے، اور جو خواہشات ابھی ان کے دلوں میں ہیں، وہ ان سے بڑی ہیں لیکن وہ پوری ہونی والی نہیں ہیں۔ تو جس شخص کی باتیں ایسی ہوں، اس کا کفر کیسے مخفی ہو سکتا ہے۔ اور اس کی اس طرح کی اور بھی باتیں ہیں کہ جن میں بعض باتوں میں تو کفر بالکل واضح ہے اور بعض میں کفر چھپا ہوا ہے لہذا اچھے نقد کی ضرورت ہے کہ اس چھپے کفر کو بھی واضح کیا جائے تا کہ اس کا جھوٹ سامنے آئے کیونکہ دھوکہ ہر ناقد کو نظر نہیں آتا بلکہ اس کے لیے سمجھدار ناقد کی ضرورت ہوتی ہے۔ اور ابن عربی اور اس جیسوں کا کفر تو ان سے بھی بڑھا ہوا ہے جو یہ کہتے تھے کہ ہم اس وقت تک ایمان نہ لائیں گے جب تک ہمیں بھی کچھ ویسا نہ مل جائے جو رسولوں کو ملا ہے۔ اور ابن عربی اور اس جیسے منافق، زندیق اور خالق اور مخلوق کے اتحاد کے قائل اور جہنم کے سب سے نچلے درجے میں ہیں۔ البتہ دنیا میں ان کے ساتھ معاملہ منافقین والا کیا جائے گا کیونکہ یہ بھی منافقین کی طرح کلمہ پڑھتے ہیں۔   معروف محدث امام ذہبی الشافعی متوفی 748ھ لکھتے ہیں: "وَمِنْ أَرْدَإِ تَوَالِيفِهِ كِتَابُ (الفُصُوْصِ)، فَإِنْ كَانَ لاَ كُفْرَ فِيْهِ، فَمَا فِي الدُّنْيَا كُفْرٌ" [سير أعلام النبلاء: 23/ 48] ترجمہ: ابن عربی کی ردی ترین کتابوں میں فصوص الحکم ہے۔ اگر اس میں کفر نہیں ہے تو پھر دنیا میں کہیں بھی کفر نہیں ہے۔ معروف مفسر قرآن امام ابن کثیر الشافعی متوفی 774ھ لکھتے ہیں: "وَلَهُ الْكِتَابُ الْمُسَمَّى بِ " فُصُوصِ الْحِكَمِ " فِيهِ أَشْيَاءٌ كَثِيرَةٌ ظَاهِرُهَا كُفْرٌ صَرِيحٌ" [البداية والنهاية: 17/ 253]۔ ترجمہ: ابن عربی کی ایک کتاب ہے کہ جس کا نام فصوص الحکم ہے، اس میں بہت سی عبارتیں ایسی ہیں جو صریحا کفر ہیں۔ علامہ تقی الدین الفاسی متوفی 832ھ شارح بخاری شیخ ابن حجر العقسلانی متوفی 852ھ کے بارے میں لکھتے ہیں: "وسمعت صاحبنا الحافظ الحجة، القاضى شهاب الدين أحمد بن على بن حجر، الشافعى يقول: جرى بينى وبين بعض المحبين لابن عربى، منازعة كثيرة فى أمر ابن عربى ... فقلت له: ما للسلطان فى هذا مدخل، ألا تعال نتباهل ... قال: فقال لى: بسم الله. قال: فقلت له: قل اللهم إن كان ابن عربى على ضلال، فالعنى بلعتك، فقال ذلك. وقلت أنا: اللهم إن كان ابن عربى على هدى، فالعنى بلعنتك، وافترقنا. قال: ثم اجتمعنا فى بعض متنزهات مصر فى ليلة مقمرة. فقال لنا: مر على رجلى شيء ناعم، فانظروا. فنظرنا فقلنا: ما رأينا شيئا. قال: ثم التمس بصره، فلم ير شيئا." [العقد الثمين فى تاريخ البلد الأمين: 2/ 299] ترجمہ: میں نے اپنے دوست حافظ قاضی شہاب الدین ابن حجر الشافعی سے سنا ہے کہ وہ کہہ رہے تھے کہ ایک دفعہ میرے اور ابن عربی کے ایک مرید کے مابین ابن عربی کے بارے میں شدید اختلاف ہو گیا ۔۔۔ تو میں نے اس مرید سے کہا، اس جھگڑے میں مجھے سلطان کے پاس مت گھسیٹو، ہم مباہلہ کر لیتے ہیں۔ تو اس مرید نے کہا بسم اللہ کریں۔ میں نے اس مرید سے کہا کہ یہ الفاظ کہو کہ اگر تو ابن عربی گمراہ ہے تو یا اللہ، مجھ پر لعنت بھیج۔ تو اس نے یہ الفاظ کہہ دیے۔ پھر میں نے کہا کہ اے اللہ، اگر ابن عربی ہدایت پر ہے تو مجھ پر لعنت بھیج۔ پھر ہم جدا ہو گئے۔ پھر کچھ عرصہ بعد ہم دوست مصر کے بعض باغات میں ایک چاندنی رات میں جمع ہوئے تو اسی مرید نے ہمیں کہا کہ میرے پاؤں پر سے کوئی ملائم چیز گزری ہے، دیکھو تو وہ کیا ہے۔ ہم نے دیکھا تو کچھ بھی نہیں تھا لیکن اس کے بعد اس کی بصارت چلی گئی اور وہ اندھا ہو گیا۔ پھر یہ کہتے ہیں کہ فقہاء نے ابن عربی کی مدح بھی تو کی ہے۔ تو کیا مدح بیان کی ہے، وہ بھی دیکھ لیں۔ عام طور شیخ ابن عربی پر جو کتابیں ان کے مداحین کی طرف سے لکھی جاتی ہیں تو وہ درج ذیل قسم کی عبارتوں کو ابن عربی کی مدح میں نقل کرتے ہیں۔ اسی سے اندازہ لگا لیں کہ انہیں ابن عربی کی مدح میں فقہاء سے کیا کچھ مل جاتا ہو گا۔ علامہ علاو الدین الحصکفی متوفی 1088ھ لکھتے ہیں: "من قال عن فصوص الحكم للشيخ محيي الدين بن العربي: إنه خارج عن الشريعة وقد صنفه للاضلال ومن طالعه ملحد ماذا يلزمه؟ أجاب: نعم فيه كلمات تباين الشريعة، وتكلف بعض المتصلفين لارجاعها إلى الشرع، لكنا تيقنا أن بعض اليهود افتراها على الشيخ قدس الله سره فيجب الاحتياط بترك مطالعة تلك الكلمات، وقد صدر أمر سلطاني بالنهي فيجب الاجتناب من كل وجه. انتهى، فليحفظ" [الدر المختار شرح تنوير الأبصار وجامع البحار: ص 347] ترجمہ: اگر کسی شخص کا یہ کہنا ہو کہ شیخ ابن عربی کی فصوص الحکم شریعت سے باہر ہے اور انہوں نے یہ کتاب لوگوں کو گمراہ کرنے کے لیے تصنیف کی ہے اور جو اسے پڑھے گا ملحد بن جائے گا تو اس سے کیا لازم آئے گا؟ جواب: جی ہاں، فصوص الحکم میں ایسی باتیں ہیں جو شریعت کے منافی ہیں۔ اور بعض متکلفین نے ان باتوں کو شریعت سے ثابت کرنے کے لیے تکلف سے کام لیا ہے، لیکن ہمارا یقین یہ ہے کہ یہودیوں نے حضرت شیخ قدس اللہ سرہ پر جھوٹ گھڑا ہے [یعنی ان کی کتابوں میں یہ باتیں داخل کر دی ہیں]۔ پس ان عبارتوں کے مطالعہ کو ترک کر دینا ہی ضروری ہے۔ اور ایک امر سلطانی بھی صادر ہوا تھا کہ جس میں یہ تھا کہ ان کی کتابوں کے مطالعے سے ہر پہلو سے اجتناب کیا جائے۔ اس بات کو اچھی طرح ذہن نشین کر لیں۔ تو ہم بھی یہ کہتے ہیں کہ علامہ علاو الدین الحصکفی کی یہ جمع ایک اچھی تاویل ہے کہ جس پر فریقین کا اتفاق ہو سکتا ہے۔ تو جن فقہاء نے کہا ہے کہ شیخ ابن عربی کی تحریروں میں ایڈیشن اور تحریف ہوئی ہے تو اگرچہ میری تحقیق کے مطابق امر واقعہ میں ایسا نہیں ہوا ہے لیکن میں پھر بھی یہ کہتا ہوں کہ شخصیت کو مطعون کرنا کوئی دینی مقصد نہیں ہے۔ دینی مقصد تو صرف عقائد اور فکر کی اصلاح ہے۔ تو اگر یہ مقصد اس طرح سے پورا ہو جائے کہ فریقین اس بات پر متفق ہو جائیں کہ شیخ ابن عربی کی عبارتیں ان کی نہیں ہیں، وہ کسی نے اضافہ کی ہیں، لہذا آئندہ سے وہ پبلش نہیں ہوں گی، ان کی شروحات نہیں لکھی جائیں گی، ان کی تدریس نہیں ہو گی، ان کی تاویل نہیں ہو گی تو میری رائے میں پھر شیخ ابن عربی کو مطعون کرنے کی کوئی ضرورت اور وجہ باقی نہیں رہ جاتی ہے۔  اور ابن عربی کے مداحین کو یہ سمجھنے کی ضرورت ہے کہ فقہاء میں سے بعض ابن عربی پر کفر کا فتوی لگاتے ہیں تو جو نہیں لگاتے وہ کم از کم یہ فتوی لگاتے ہیں کہ ان کی کتابوں میں کفریہ عقائد اور عبارات کی وجہ سے ان کو پڑھنا اور دیکھنا حرام ہے تو یہ بھی مذمت ہی ہے اگر نہیں تو پھر ہم بھی مداحین میں ہی شمار ہوتے ہیں۔ [جاری ہے]

##############################
https://web.facebook.com/hm.zubair.52/posts/3067788083250936
’’دلیل ڈاٹ پی کے‘‘ میدان میں موجود ہے محمد عامر خاکوانی تین سال پہلے ہم لوگوں نے نظریاتی ویب سائٹ دلیل ڈاٹ پی کے (daleel.pk) شروع کی تھی۔ دلیل کو الحمدللہ بڑی پزیرائی ملی۔ بنیادی طور پر دلیل ایک نان پرافٹ پراجیکٹ تھا۔ مقصد ایک نظریاتی ویب سائٹ بنانا تھا جو سیکولرازم، الحاد، الٹرالبرل ازم کی یلغار روکے اور اسلام ، مسلم اخلاقیات، نظریہ پاکستان، پاکستانیت ، اسلامی تحریکوں کے حوالے سے اٹھائے جانے والے سوالات کا جواب دے۔ توازن، اعتدال اور حکمت کے ساتھ اسلامسٹ یا رائٹسٹ بیانیہ تشکیل دینے میں اپنا حصہ ڈالے۔ اور سب سے بڑھ کر ان بے شمار لکھنے والوں کو پلیٹ فارم دے جو ان تمام ایشوز پر لکھنا چاہتے ہیں اور مختلف سیکولر ویب سائٹس کے حوصلہ شکن رویہ سے دلبرداشتہ ہوچکے ہیں۔ اللہ کے فضل سے ان تمام پہلوئوں کے حوالے سے کچھ نہ کچھ کام ہوا۔ ’’دلیل ڈاٹ پی کے ‘‘نے بہت سے لکھنے والوں کو موقعہ فراہم کیا، خاص کر بیسیوں خواتین لکھاریوں کی تحریریں یہاں شائع ہوئیں، انہیں پورے عزت واحترام کے ساتھ تخلیقی اظہار کا موقعہ فراہم کیا ۔ ان دنوں یہ سیچوئشن بن چکی تھی کہ فیس بک پر اچھے بھلے لوگ بھی اعلانیہ خود کو رائٹسٹ یا اسلامسٹ کہلاتے شرماتے یا ججھکتے تھے۔ دانستہ طور پر ایک منظم مہم کے تحت ان اصطلاحات کو بھی متنازع بنا دیا گیا تھا۔ دلیل نے الحمدللہ اپنی بساط اور استطاعت کی حد تک لوگوں کو یہ حوصلہ دیا۔ ہم نے واضح طور پر کھل کر یہ اعلان کیا تھا کہ دلیل ایک نظریاتی ویب سائٹ ہے اور ہمیں اس پر فخر ہے۔ ٹیم دلیل، دلیل کے لکھنے والے اور پڑھنے والے سب نظریاتی کہلانے میں خوشی اور فخر محسوس کرتے ہیں۔ وہ اسے سعادت سمجھتے ہیں کہ حزب اللہ، اللہ کے سپاہیوں کے لشکر میں شامل ہوں، وہ لوگ جو اللہ اور اس کے آخری رسول کی تعلیمات کو لوگوں تک پہنچانے میں مددگار ثابت ہوں، جو الحاد، بے دینیت اور نام نہاد لبرل ازم کے سیلاب کے سامنے بند باندھنے کا کام کریں۔ جو اپنی صلاحتییں اس میں کھپا دیں، نتائج سے بے نیاز ہو کر کہ وہ رب تعالی کا کام ہے۔ اجر اس نے دینا ہے، حوصلہ ، توفیق اور کامیابی بھی وہی دے گا۔ اس سفر میں کئی نشیب وفراز آئے، رکاوٹیں بھی آئیں۔ وسائل کی شدید کمی سب سے بڑا مسئلہ تھی۔ ٹیم دلیل میں شامل نوجوان مختلف جگہوں پر کام کرتے ہیں، ان کی پروفیشنل مصروفیات بھی آڑے آئیں، بعض تکنیکی معاملات بھی حائل ہوئے۔ الحمدللہ سفر چلتا رہا۔ ٹیم دلیل کا یہی خیال تھا کہ وسائل کی کمی کے باعث لو پروفائل جانا پڑے، مگر میدان میں موجود رہنا چاہیے ، اپنا بیانیہ دیتے رہنا چاہیے ۔ یہ کام ہوتا رہا۔ تاہم اب پھر سے ٹیم دلیل اس ویب سائٹ کو فعال اور متحرک بنانے کے لئے پرعزم ہے۔ اس بار کوشش کی جا رہی ہے کہ اسے ایک ایسا ماڈل بنایا جائے جس سے اس کے اپنے اخراجات پورے ہوسکیں اور پہلے کی طرح ’’ٹیم دلیل ‘‘ سے وابستہ لوگوں کو اپنی جیبوں سے اخراجات پورے نہ کرنے پڑیں۔ احباب دلیل ، دلیل کے چاہنے والوں، کرم فرمائوں کو ٹیم دلیل کی جانب سے یہی درخواست ہے کہ پہلے کی طرح دلیل ڈاٹ پی کے (daleel.pk) کی حوصلہ افزائی ، سپورٹ کریں۔ چیلنج پہلے سے بڑھ چکا ہے، سماج کے بیرئرز توڑنے کی کوششیں تیز ہوگئی ہیں، ہر دوسرے فیس بک گروپ میں الحاد ، بے دینی اور تشکیک کے بیج بونے کی کوشش ہو رہی ہے۔ دلیل کے ساتھ جڑیں اور اس پروپیگنڈے، باطل بیانیہ کا مقابلہ کریں،جوابی بیانیہ تشکیل دیں۔ دلیل آپ سے سوال کرتی ہے، دلیل آپ سے مطالبہ کرتی ہے۔ کسی مالی اعانت کا نہیں، صرف محبت، سپورٹ اور اعتماد کرنے کا مطالبہ ۔ اسے نظر کا گداز چاہیے، اس کی پشت تھپکیں، ماتھے کا بوسہ لیں، سرخرو ہونے کی دعا دیں۔ دلیل اپنے کرم فرمائوں سے صرف یہی چاہتی ہے۔ اللہ اور اس کے آخری رسول ﷺ کی محبت آپ سب کے دلوں کا حصہ بنے، آمین ۔ پس تحریر: ایک وضاحت ضروری ہے کہ دلیل پہلے بھی کسی سیاسی جماعت کی عکاس نہیں تھی، اب بھی نہیں ہے نہ آگے ہوگی۔ دلیل نظریاتی ویب سائٹ ہے، سیاسی نہیں۔ یہ پی ٹی آئ کی بھی ہے، ن لیگ والوں کی بھی، جماعت اسلامی ، جے یوآئی ف یا کسی بھی اور جماعت کی۔ دلیل ہر نظریاتی شخص کے لئے اوپن ہے۔ دلیل کے لکھنے والوں کی البتہ کوئی خاص سیاسی شناخت یا پسند ناپسند ہوسکتی ہے۔ دلیل پلیٹ فارم پر مگر مختلف سیاسی نظریہ رکھنے والے تواتر سے شائع ہوتے رہے ہیں۔ عامر خاکوانی اور بعض دیگر لکھنے والے پی ٹی آئی کے لئے نرم گوشہ رکھتے رہے تو دوسری طرف ن لیگ کے لئے نرم گوشہ رکھنے والے زاہد مغل کی ہر تحریر شائع ہوئی، ڈاکٹر عاصم اللہ بخش کا تحریک انصاف کے لئے خاص زاویہ نظر ہے، ان کی ہر تحریر دلیل پر آتی ہے تومحمد دین جوہر، ڈاکٹر مشتاق، عمار خان ناصر اور دیگر لکھنے والے بھی دلیل پر ہمیشہ نمایاں جگہ پاتے ہیں۔ رعایت اللہ فاروقی صاحب کی تحریریں بھی دلیل کا حصہ بنتی رہی ہیں۔ دلیل پر جن کالم نگاروں کے کالم شائع ہوتے ہیں، ان میں حامد میر، نصرت جاوید، عطاالحق قاسمی، عارف نظامی ، عبداللہ طارق سہیل جاوید چودھری وغیرہ شامل ہیں، ان سب کی سوچ تحریک انصاف سے قطعی طور پر مماثلت نہیں رکھتی۔ جبکہ ہارون الرشید، اوریا مقبول جان اور بعض دیگرکالم نگاروں کے کالم بھی دلیل پر شائع کئے جاتے ہیں۔ یہی وتیرہ ان شااللہ مستقبل میں بھی جاری رکھا جائے گا۔

##############################
https://web.facebook.com/hm.zubair.52/posts/3069641179732293
شیخ ابن عربی پر حنفی، شافعی، مالکی اور حنبلی فقہاء کے فتوے اور ان کی عربی عبارتیں، ترجمے اور حوالہ جات کی تفصیل [قسط سوم] ---------------------------------------------------------------------------------- علامہ تقی الدین الفاسی المالکی متوفی 832ھ لکھتے ہیں کہ مجھ سے علامہ ابن خلدون المالکی متوفی 808ھ نے بیان کیا ہے: "أنبأنى القاضى أبو زيد عبد الرحمن بن خلدون الأصولى قال: ... أن طريق المتصوفة منحصرة فى طريقين: الطريقة الأولى: وهى طريقة السنة، طريقة سلفهم الجارية على الكتاب والسنة ... والطريقة الثانية: وهى مشوبة بالبدع، وهى طريقة قوم من المتأخرين ... ومن هؤلاء المتصوفة: ابن عربى، وابن سبعين ... ولهم تواليف كثيرة يتداولونها، مشحونة من صريح الكفر، ومستهجن البدع، وتأويل الظواهر لذلك على أبعد الوجوه وأقبحها ... وليس ثناء أحد على هؤلاء، حجة للقول بفضله ... وأما حكم هذه الكتب المتضمنة لتلك العقائد المضلة ... مثل: الفصوص، والفتوحات لابن عربى ... فالحكم فى هذه الكتب كلها وأمثالها، إذهاب أعيانها متى وجدت، بالتحريق بالنار والغسل بالماء، حتى ينمحى أثر الكتابة، لما فى ذلك من المصلحة العامة فى الدين، بمحو العقائد المضلة، ثم قال: فيتعين على ولى الأمر، إحراق هذه الكتب دفعا للمفسدة العامة." [العقد الثمين فى تاريخ البلد الأمين: 2/ 288-289] ترجمہ: اہل تصوف دو قسم ہر ہیں؛ ایک وہ جو سنت کے رستے پر ہیں اور یہ متقدمین صوفیاء کا طریقہ ہے جو کتاب وسنت کے مطابق چلتے ہیں ۔۔۔ دوسری قسم متاخرین صوفیاء کی ہے جو بدعات سے پُر ہے ۔۔۔ ان متاخرین صوفیاء میں ابن عربی اور ابن سبعین وغیرہ ہیں ۔۔۔ اور ان صوفیاء کی بہت سی تصانیف ہیں جو کفریہ عبارات اور بدعی  اقوال سے بھری پڑی ہے۔ اور ان عبارتوں کے ظاہری مفہوم کی تاویل دور کی کوڑی لانے کے مترادف ہے ۔۔۔ اور اگر کوئی ان صوفیاء کی تعریف کر دے تو اس کی وہ تعریف اس وجہ سے حجت نہیں بن جاتی کہ تعریف کرنے والا کوئی بڑا شخص ہے ۔۔۔ اور گمراہ کن عقائد پر مشتمل ان کتابوں ۔۔۔ مثلا فصوص الحکم اور فتوحات مکیہ ۔۔۔ وغیرہ کا حکم یہ ہے کہ یہ جہاں ملیں، ان کو مٹا دیا جائے، یا تو آگے میں جلا دیں، یا پھر پانی میں بہا دیں یہاں تک کہ ان کے حروف مٹ جائیں کیونکہ دینی مصلحت کا تقاضا یہی ہے کہ گمراہ کن عقائد کو مٹا دیا جائے۔ اور سلطان کا یہ فرض ہے کہ فساد عام سے بچنے کے لیے ان کتابوں کے جلانے کا حکم جاری کرے۔ معروف مفسر ابو حیان الاندلسی الشافعی متوفی 745ھ لکھتے ہیں: "وَمَنْ ذَهَبَ مِنْ مَلَاحِدَتِهِمْ إِلَى الْقَوْلِ بِالِاتِّحَادِ وَالْوَحْدَةِ: كَالْحَلَّاجِ، وَالشَّوْذِيِّ، وَابْنِ أَحْلَى، وَابْنِ الْعَرَبِيِّ الْمُقِيمِ كَانَ بِدِمَشْقَ، وَابْنِ الْفَارِضِ." [البحر المحيط في التفسير: 4/ 210] ۔ ترجمہ: اور صوفیاء میں سے جو ملحد صوفی ہیں جو کہ خالق اور مخلوق کو ایک قرار دیتے ہیں، ان میں حلاج، شوذی، ابن احلی، ابن عربی جو کہ دمشق میں مقیم تھا اور ابن الفارض وغیرہ ہیں۔ شرف الدين عيسى الزواوى المالكى متوفی 743ھ لکھتے ہیں: "أما هذا التصنيف الذى هو ضد لما أنزله عزوجل فى كتبه المنزلة، وضد أقوال الأنبياء المرسلة، فهو افتراء على الله، وافتراء على رسوله صلى الله عليه وسلم. ثم قال: وما تضمنه هذا التصنيف، من الهذيان والكفر والبهتان، فكله تلبيس وضلال وتحريف وتبديل، ومن صدق بذلك أو اعتقد صحته، كان كافرا ملحدا صادا عن سبيل الله تعالى، مخالفا لملة رسول الله صلى الله عليه وسلم، ملحدا فى آيات الله، مبدلا لكلمات الله." [العقد الثمين فى تاريخ البلد الأمين: 2/ 286] ۔ ترجمہ: شیخ ابن عربی کی کتاب فصوص الحکم اللہ کی نازل کردہ کتب کے خلاف ہے، انبیاء کی تعلیمات کے خلاف ہے، اللہ اور اس کے رسول صلی اللہ علیہ وسلم پر بہتان ہے۔ اس کتاب کے مضامین بکواسیات، کفر اور بہتان ہیں بلکہ دین اسلام میں دجل، گمراہی، تحریف اور تبدیلی ہے۔ جو اس کتاب کے مشمولات کی تصدیق کرے گا یا اس کے جیسے عقیدہ رکھے گا تو وہ کافر اور ملحد، اللہ کے رستے سے رک جانے والا، رسول اللہ صلی اللہ علیہ وسلم کے دین کے ٘مخالف، اللہ کی آیات میں الحاد کرنے والا ہے اور اللہ کے کلمات کو تبدیل کرنے والا ہے۔ اس فتوی کو علامہ تقی الدین الفاسی المالکی متوفی 832ھ  نے اپنی کتاب "العقد الثمین" میں نقل کیا ہے۔ اصل میں علامہ الفاسی کے زمانے میں بہت سے فقہاء سے شیخ ابن عربی کی کتابوں فصوص اور فتوحات کی عبارات کے بارے فتوی طلب کیا گیا تو علامہ صاحب نے اس استفتاء کی عبارت بھی اور اس کے بارے مالکی، شافعی اور حنبلی فقہاء کے مفصل فتاوی بھی اپنی کتاب میں نقل کیے ہیں جنہیں ہم طوالت کے خوف سے نقل نہیں کر رہے اور انہیں اصل کتاب میں دیکھا جا سکتا ہے۔ بلاشبہ بعض علماء نے شیخ ابن عربی کی تحسین کی ہے لیکن وہ غیر معروف علماء ہیں۔ جہاں تک معروف فقہاء کی بات ہے تو وہ یا تو شیخ پر کفر کا فتوی لگاتے ہیں یا پھر شیخ کے عقائد کو کفریہ کہتے ہیں یا پھر شیخ کی کتابوں کے مطالعہ کو حرام قرار دیتے ہیں۔ اور تینوں صورتوں میں ابن عربی کے نظریات کا رد ہوتا ہے۔ البتہ بعض فقہاء نے یہ کہہ کر ابن عربی کی تحسین کی ہے کہ یہ اس کی عبارتیں ہی نہیں ہیں تو گویا یہ فقہاء بھی ابن عربی کی عبارتوں کو ضلالت اور گمراہی ہی سمجھتے ہیں، تبھی تو نسبت کے قائل نہیں ہیں۔ امام سیوطی الشافعی متوفی 911ھ کے بارے کہا جاتا ہے کہ وہ ابن عربی کے مداح ہیں تو ذرا ان کی عبارتیں بھی دیکھ لیں اور یہ عبارتیں اس کتابچے کی ہیں جو انہوں نے ابن عربی کی مدح میں مرتب کیا ہے۔ امام سیوطی لکھتے ہیں: "ففرقة تعتقد ولايته. وهي المصيبة ... 2 - وفرقة تعتقد ضلاله ومنهم طائفة كبيرة من الفقهاء ... 3 - وفرقة شكت في أمره." [تنبئة الغبي بتبرئة ابن عربي: ص 1]۔ ترجمہ: شیخ ابن عربی کے بارے علماء تین حصوں میں تقسیم ہو گئے۔ ایک گروہ وہ ہے جو ان کو ولی کہتا ہے اور یہی رائے درست معلوم ہوتی ہے ۔۔۔ دوسرا گروہ وہ ہے جو ان کو گمراہ کہتا ہے اور فقہاء کی بڑی جماعت کا موقف یہی ہے ۔۔۔ اور تیسرا گروہ وہ ہے جو ان کے بارے شک میں ہے۔ تو امام سیوطی رحمہ اللہ نے یہ کتابچہ شیخ ابن عربی کی برات میں لکھا تھا لیکن انہیں بھی یہ ماننا پڑا کہ فقہاء کی اکثریت ابن عربی کو گمراہ ہی کہتی ہے۔ ایک اور جگہ امام سیوطی لکھتے ہیں: "والقول الفصل عندي في ابن عربي طريقه لا يرضاها فِرْقَتَا أهل العصر: لا من يعتقده، ولا من يحط ّ عليه. وهي: اعتقادُ وِلايَته، وتحريم النظر في كُتُبِه. [تنبئة الغبي بتبرئة ابن عربي: ص 2] ترجمہ: میرے نزدیک اس مسئلے کا حل یہ ہے جو شاید فریقین کے لیے قابل نہ ہو، ان کے لیے بھی جو ابن عربی کے معتقد ہیں اور ان کے لیے بھی جو ابن عربی پر چڑھائی کرتے ہیں کہ ابن عربی کو ولی مان لیا جائے لیکن ان کی کتابوں کو پڑھنا حرام قرار دے دیا جائے۔ تو امام سیوطی یہ نہیں کہہ رہے کہ شیخ ابن عربی نے کفر نہیں کہا ہے بلکہ وہ صرف یہ کہہ رہے ہیں کہ ہم شخصیت سے لینا دینا نہیں ہے، اسے ہم ولی ماننے کو تیار ہیں لیکن تم اس کی کفریہ عبارات سے برات کا اظہار کر دو۔  اپنی ایک اور کتاب میں امام سیوطی لکھتے ہیں: "ويحرم تحريماً غليظاً أن يفسر القرآن بما لا يقتضيه جوهر اللفظ كما فعل ( ابن عربي ) المبتدع الذي ينسب إليه كتاب الفصوص الذي هو كفر كله." [التحبير في علم التفسير: ص 405] ۔ترجمہ: اور قرآن مجید کی ایسے تفسیر کرنا کہ قرآن کے لفظ کا جوہر اس کو قبول نہ کرتا ہو تو ایسی تفسیر کرنا حرام ترین کام ہے جیسا کہ ابن عربی جیسے بدعتی شخص نے کیا ہے کہ جس کی طرف فصوص کتاب منسوب ہے اور وہ کفر سے بھری پڑی ہے۔ علامہ سعد الدین التفتازانی متوفی 792ھ لکھتے ہیں: "ثم اعلم أن صاحب الفصوص لقد تجاهر بالوقاحة العظمى وجاوز بالحماقة الأمد الأقصى، حيث فضل نفسه الدنية بفرط شقائه على النبي آدم عليه السلام ومن دونه تحت لوائه، بأن جعل في تكميل الدين لبنة الذهب نفسه الغوي المبين، ولبنة الفضة خاتم النبيين، بل كذب بهذا رب العالمين، حيث زعم أن الدين لم يكمل بسيد البشر المبعوث إلى كافة العجم والعرب، بل كان بقى منه موضع سدة لبنتان فضة وذهب، فلبنة الفضة النبي الذي ختم به النبوة، ولبنة الذهب الولي الذي ختم به الولاية، يعني نفسه المبطل المرتاب الأوقح من مسيلمة الكذاب حيث لم يرض ذلك الوقح الغوي بما رضي به مسيلمة من ادعاء رتبة التساوي ولذا تسميه الملاحدة من الأشقياء بخاتم الأولياء،ويفضلونه لعنهم الله على خاتم الرسل والأنبياء. ثم إن خيال الحشيش وخباط السوداء حمله على ترويج هذه الزندقة الشنعاء باختلاق رويا لا يصدقها إلا الأغبياء من الأغوياء، وهي ما أودعها في ديباجة الفصوص… فقد صح عن صاحب المواقف عضد الدين، اعلى الله درجته في عليين، أنه لما سئل عن كتاب الفتوحات لصاحب الفصوص حين وصل هناك قال: أفتطمعون من مغربي يابس المزاج بحر مكة ويأكل الحشيش غير الكفر... فإذن الكل هو الله لا غير، فلا نبي، ولا رسول، ولا مرسل، ولا مرسل إليه." [الرد على اباطيل كتاب الفصوص لابن عربي: ص 228-233] ترجمہ: اچھی طرح جان لو کہ فصوص الحکم کتاب کے مصنف یعنی ابن عربی نے بہت بڑی بکواسات اور حد درجہ احمقانہ باتیں کی ہیں کہ اپنے گھٹیا نفس کو اپنی بدبختی کے سبب آدم علیہ السلام بلکہ تمام انبیاء سے افضل قرار دیا ہے۔ اس کا کہنا ہے کہ اس دین اسلام کی عمارت ایک سونے اور ایک چاندی کی اینٹ سے مکمل ہو گی۔ اور سونے کی اینٹ سے اس کی مراد وہ خود بدبخت ہے جبکہ چاندی کی اینٹ سے مراد اس کے نزدیک رسول اللہ صلی اللہ علیہ وسلم ہیں۔ اس شخص نے ایسی باتوں سے خدا کو جھٹلا دیا ہے کہ اس کا خیال ہے کہ یہ دین رسول اللہ صلی اللہ علیہ وسلم کی بعثت کے ساتھ مکمل نہیں ہوا کہ اس میں دو اینٹوں کہ جگہ ہے جس میں چاندی کی اینٹ تو ختم نبوت کی ہے اور سونے کی اینٹ ختم ولایت کی ہے۔ اور ختم ولایت کی اینٹ سے مراد وہ خود ہے جو کہ مسیلمہ کذاب سے بھی بڑا دجال ہے کہ مسیلمہ کذاب نے تو کم از کم اپنے آپ کو رسول اللہ صلی اللہ علیہ وسلم کے مساوی قرار دیا تھا لیکن اس نے تو آپ صلی اللہ علیہ وسلم سے افضل ہونے کا دعوی کر دیا۔ اور یہی وجہ ہے کہ اس کے بدبخت ملحد پیروکار اسے خاتم الاولیاء کہتے ہیں اور وہ ملعون اسے رسول اللہ صلی اللہ علیہ وسلم سے افضل کہتے ہیں۔ شاید بھنگ اور چرس کے استعمال نے اس کی مت مار دی تھی کہ وہ ایسا الحاد ایک خواب کی بنیاد پر حکم نبوی سمجھ کر پھیلاتا رہا کہ جس خواب کی تصدیق کوئی احمق اور گمراہ ہی کر سکتا ہے جیسا کہ یہ خواب اس کی کتاب فصوص کے دیباچے میں موجود ہے ... عضد الدین الایجی، مصنف کتاب المواقف، اللہ عزوجل ان کے درجات بلند کرے، سے ابن عربی کی کتاب فتوحات مکیہ کے بارے سوال ہواجو ان تک پہنچی تھی تو انہوں نے جوابا کہا کہ ایک مغربی خشک مزاج مکہ کی گرمی میں بھنگ کھانے کے بعد کفر کے علاوہ کیا بکے گا؟ ۔۔ اس کے نزدیک ہر چیز اللہ ہے، اس کا غیر نہیں ہے، یہاں نہ کسی نبی کا وجود ہے، نہ رسول کا، نہ نبی کے بھیجنے والے کا اور نہ ہی اس کا کہ جس کی طرف نبی بھیجا گیا ہو۔ [جاری ہے] نوٹ: علامہ تفتازانی رحمہ اللہ بڑے متکلمین میں سے ہیں اور ان کی کتاب شرح عقائد نسفیہ درس نظامی میں شامل ہے۔ علامہ کی اس کتاب کا قلمی نسخہ جامعہ قاہرہ سے 2003ء میں ایک مقالے کے طور ایڈیٹ کیا گیا ہے لیکن ابھی تک شائع نہیں ہوا ہے البتہ الدکتور غش بن شبیب العجمی نے لکھا ہے کہ انہوں نے جامعہ قاہرہ میں اس مقالے کو دیکھا ہے اور اس میں یہ عبارات موجود ہیں۔ [عقيدة ابن عربي: ص 404]۔ دوسرا یہ کہ علاو الدین البخاری، علامہ تفتازانی کے شاگرد ہیں لہذا انہوں نے اپنے استاذ کی عبارت بعینہ اپنی کتاب میں نقل کر دی اور جس شخص کی بھی سلف کی کتابوں پر نظر ہے تو اسے معلوم ہے کہ یہ ان کے ہاں عام ہے کہ شاگرد اپنے اساتذہ کی پوری پوری عبارتیں اپنی کتابوں میں نقل کر جاتے ہیں، اپنے موقف کے طور۔ اور علامہ عضد الدین الایجی، علامہ تفتازانی کے استاذ ہیں۔ اسی طرح شرح عقائد نسفیہ کے حواشی وغیرہ شائع کرنے والے معاصر علماء نے علامہ تفتازانی کے اس کتابچے کا اقرار کیا ہے کہ وہ انہیں کا ہے البتہ یہ بات کہی ہے کہ علامہ تفتازانی کو شیخ ابن عربی سمجھ نہیں آیا۔ بس یہ ان بیچاروں کی آخری دلیل ہوتی ہے۔ اب ابن جوزی، عز بن عبد السلام، ابن تیمیہ، تفتازانی، ذہبی، ابن کثیر، ابن خلدون، علاو الدین البخاری، سخاوی، سیوطی رحمہم اللہ کسی کو ابن عربی کی بات سمجھ نہ آئی۔ بھئی صاحب سمجھ تو چھ ماہ کے بچے کی بات بھی نہیں آتی تو کیا اس کے کلام کو معرفت کی معراج بنا لیں۔ تو جن کی بات بڑے بڑوں کو سمجھ نہیں آتی تو وہ تو گھر گھر میں فرش پر رلتے پھرتے ہیں۔ [جاری ہے]

##############################
https://web.facebook.com/hm.zubair.52/posts/3076042382425506
وحدت الوجود اور وحدت الشہود میں حضرت شاہ ولی اللہ دہلوی کی تطبیق کا جائزہ [قسط ششم] ----------------------------------------------------------------------------------- حضرت مجدد الف ثانی نے وحدت الوجود یعنی توحید وجودی کو ہمہ اوست یعنی ہر چیز خدا ہے، قرار دے کر اس پر شدید گرفت فرمائی جبکہ اپنے نقطہ نظر وحدت الشہود یعنی توحید شہودی کو ہم از اوست یعنی ہر چیز خدا سے ہے، قرار دے کر اسے ہی حق قرار دیا تھا۔ حضرت مجدد کی وفات کے بعد ان کے معتقدین نے وجودیوں پر عرصہ حیات تنگ کر دیا بلکہ دونوں طرف سے ایک دوسرے کی شدید مخالفت شروع ہو گئی۔ وجودیوں کی طرف سے حضرت مجدد کے خلاف بھی بہت کچھ لکھا گیا۔ اس ماحول میں شاہ ولی اللہ دہلوی رحمہ اللہ نے دونوں نظریات میں تطبیق پیدا کرنے کی کوشش کی تا کہ دونوں طرف کی اس شدید مخالفت اور مخاصمت کو کم کیا جا سکے۔ اگرچہ شاہ صاحب کا مقصد اچھا تھا یعنی امت کو مجتمع رکھنا لیکن جو تطبیق انہوں نے نکالی ہے، وہ ہماری نظر میں سطحی ہے اور "توجیہ القول بما لا یرضی بہ القائل" یعنی ایسی توجیہ ہے کہ جس سے خود قائل بھی راضی نہ ہو، کی قبیل سے ہے۔ تو مقصد کے اعتبار سے حضرت شاہ صاحب کی کاوش بہت عمدہ ہے لیکن علمی اعتبار سے وہ ایک ایسی توجیہ تھی کہ جس کا بوجھ حضرت مجدد کے سر پر ڈالنے کی زبردستی کوشش کی گئی جبکہ وہ مسلسل اس کو اٹھانے سے انکاری بھی تھے۔ تو حضرت شاہ صاحب کی تطبیق کو جب میں سطحی کہتا ہوں تو اس لیے نہیں کہ انہیں بات سمجھ نہیں آئی، نہیں انہوں نے بات بہت گہرائی میں سمجھی ہے لیکن ان پر مقصد غالب ہے یعنی امت میں اختلاف کو کم کرنا بنسبت دوسرے کے نظریے کی صحیح تعبیر کے۔ اور حضرت شاہ صاحب کا یہ مزاج ہمیں فقہ میں بھی نظر آتا ہے کہ وہ فقہاء کو جمع کرنے کی کوشش کرتے ہیں جیسے یہ کہتے ہیں کہ میری نظر میں کسی مسئلے میں فقہ حنفی کی متنوع روایات میں اس روایت کو ترجیح دینی چاہیے جو بقیہ کے تین فقہاء کے فقہی مذاہب کے مواقف ہو۔ حضرت شاہ صاحب کی یہ توجیہ ایک سوال کے جواب کے صورت میں سامنے آئی جو اسماعیل آفندی المدنی کی طرف سے تھا کہ جس میں انہوں نے حضرت شاہ صاحب سے وحدت الوجود اور وحدت الشہود میں فرق کا پوچھا تھا۔ اس کے جواب میں حضرت شاہ صاحب نے انہیں ایک خط لکھا جو "مکتوب مدنی" کے نام سے معروف ہوا بلکہ اس کا ایک اور نام "رسالة في وحدة الوجود والشهود" بھی ہے۔ یہ مکتوب عربی میں ہے، اس کا ایک لفظی ترجمہ مولانا عبد الغنی صاحب کا ہے جبکہ بامحاورہ ترجمہ مولانا حنیف ندوی صاحب نے کیا ہے اور بہت عمدہ ترجمانی کی ہے۔ میں نے حضرت شاہ صاحب کی عبارت بھی اور یہ دونوں تراجم بھی سامنے رکھے ہیں۔ تو اب بات کو سمجھنے کی طرف آتے ہیں۔ بات سمجھنے کے لیے تین اصطلاحات کی سمجھ بہت ضروری ہے جو بنیادی ترین اصطلاحات ہیں یعنی کی۔ورڈز ہیں۔ ان کو سمجھے بغیر کچھ سمجھ نہیں آئے گی، نہ نظریہ اور نہ ہی تطبیق۔ وحدت الوجود کو سمجھنے کے لیے بنیادی ترین اصطلاح "اعیان ثابتہ" ہے جبکہ وحدت الشہود کو سمجھنے کے لیے بنیادی ترین اصطلاح "اعدام متقابلہ" ہے اور حضرت شاہ صاحب کی تطبیق کو سمجھنے کے لیے بنیادی ترین اصطلاح "حقائق ممکنات" ہے۔ ابن عربی یہ کہتے ہیں کہ مخلوق کی حقیقت "اعیان ثابتہ" ہے۔ اعیان ثابتہ، عین ثابت کی جمع ہے۔ اور عین ثابت سے مراد اللہ کا خیال ہے۔ تو ابن عربی کے بقول "ذات بحت" موجود تھی جسے یہ مرتبہ "لا تعین" کہتے ہیں یعنی جہاں کچھ تعین نہ تھا۔ پھر وہ ذات اپنی طرف متوجہ ہوئی اور اس نے پہچانا کہ اس کے علاوہ بھی کچھ موجود ہے اور وہ اسی کے أسماء وصفات ہیں، اسے وہ مرتبہ "وحدت" کہتے ہیں یا حقیقت محمدیہ بھی کہہ دیتے ہیں۔ پھر اس کے بعد ذات کے اس اجمالی خیال میں تفصیل پیدا ہوئی اور مرتبہ "وحدیت" حاصل ہوا کہ جسے وہ "اعیان ثابتہ" بھی کہتے ہیں۔ اس مرتبے میں ذات کو معلوم ہوا کہ اس کی أسماء وصفات کے علاوہ اعیان ثابتہ بھی موجود ہیں جو آسان الفاظ میں جمع مخلوقات کے بارے میں خدا کے ذہن میں موجود ان کی شبیہات ہیں۔ تو ذات کی پہلی تجلی سے ذات کو اپنے أسماء وصفات کی معرفت حاصل ہوئی۔ اور ذات کی دوسری تجلی سے اسے اعیان ثابتہ کی معرفت حاصل ہوئی بلکہ أسماء وصفات کی نسبت سے اعیان ثابتہ روشن ہو گئے اور انہوں نے ظاہر وجود کے آئینے میں اپنے آپ کو دیکھا تو اس طرح ایک ظلی وجود حاصل ہوا۔ تو ان کے نزدیک بھی وجود اصل میں دو ہیں؛ ایک حقیقی اور دوسرا ظلی۔ لیکن وہ یہ کہتے ہیں کہ حقیقی وجود تو اعیان ثابتہ [eternal ideas in God’s mind] ہیں جبکہ ظلی وجود سے مراد انہی اعیان ثابتہ کا عکس ہے جو ظاہر وجود کے آئینے میں حاصل ہوتا ہے۔ ظاہر وجود سے آسان الفاظ میں مراد اللہ کی ذات ہے یعنی اعیان ثابتہ اور ظاہر وجود آمنے سامنے ہیں اور ظاہر وجود، اعیان ثابتہ کے لیے ایک آئینے کی مانند ہے لہذا ظاہر وجود کے آئینے میں اعیان ثابتہ کا عکس پڑا یعنی مخلوق کی ان شبیہات کا عکس جو خدا کے خیال میں موجود ہیں، وہ عکس ظاہر وجود کے آئینے میں پڑا اور ان اعیان کو ظلی وجود حاصل ہوا۔ تو وجودیوں کے ہاں حقیقی وجود ہو یا ظلی وجود، وہ خدا کی ذات سے باہر نہیں ہے۔ ہم اول اور آخر سب خدا کا خیال ہیں، تخلیق سے پہلے بھی اور تخلیق کے بعد۔ تو تخلیق کا معنی کیا ہوا؟ تخلیق کا معنی صرف اتنا ہے کہ اعیان ثابتہ نے اسماء وصفات سے نسبت قائم کر کے روشن ہو کر ظاہر وجود کے آئینے میں اپنا عکس پیدا کر لیا۔ یہی عکس ہی مخلوق ہے یعنی مخلوق کی صورت [form] ہے جبکہ مخلوق کا مادہ ان کے نزدیک اعیان ثابتہ ہیں۔ تو ان کے نزدیک مخلوق کا مادہ تخلیق بھی خدا کا خیال ہے اور مخلوق کی صورت بھی خدا کا خیال ہی ہے اور اعیان ثابتہ نے خارجی وجود کی بو تک نہیں چکھی ہے یعنی خارج میں کسی بھی وجود کا انکار کر دیا اور اسی کو تو فقہاء نے، ابن تیمیہ نے اور شیخ مجدد نے کہا کہ یہ خلاف شرع ہونے کے ساتھ خلاف عقل بھی ہے۔ مزید آسان الفاظ میں سمجھنے کے لیے اس موضوع پر ہماری دو ویڈیو ریکارڈنگز دیکھیں۔ شیخ مجدد نے اس پر نقد یوں کی کہ مخلوق کے وجود کی اصل "اعیان ثابتہ" نہیں بلکہ "اعدام متقابلہ" [opposite non-being] ہیں۔ اعدام متقابلہ، عدم متقابل کی جمع ہے۔ یعنی اللہ عزوجل کے اسماء وصفات میں سے ہر اسم وصفت کا ایک متقابل ہے جیسا کہ قدرت کا متقابل عجز ہے، علم کا جہل ہے، وجود کا عدم ہے۔ تو شیخ مجدد بھی ابن عربی کی طرح حقیقی اور ظلی دونوں وجودوں کے قائل ہیں لیکن وہ یہ کہتے ہیں کہ یہ دونوں وجود اللہ کی ذات سے باہر ہیں۔ وہ یہ کہتے ہیں کہ پہلی تجلی کی صورت میں ذات بحت نے اپنی معرفت حاصل کی اور اسے معلوم ہوا کہ اس کے اسماء وصفات ہیں لیکن دوسری تجلی ذات کی صورت میں ان اسماء وصفات کی نسبت اعیان ثابتہ سے نہیں بلکہ اعدام متقابلہ سے قائم ہوئی۔ اور وہ اعدام متقابلہ روشن ہو گئے اور یوں محسوس ہوا کہ ان کا کوئی وجود ہے اور اس طرح ظلی وجود پیدا ہوا۔ اعدام متقابلہ نقص اور شر ہیں ناں لہذا ہر قسم کا عدم خدا کی ذات سے باہر ہے۔ تو وہ یہ کہتے ہیں کہ صفت علم کی نسبت سے جہالت کا عدم روشن ہو گیا، قدرت کی نسبت سے عجز کا عدم روشن ہو گیا اور یوں لگنے لگا کہ جہالت اور عجز کا بھی وجود ہے۔ حضرت شاہ صاحب نے مکتوب مدنی میں دو اعتبار سے بات کی ہے؛ ایک سیر الی اللہ کے پہلو سے یعنی جب سالک اللہ کی طرف سفر کرتا ہے تو معرفت کے مختلف مقامات طے کرتا ہے اور کچھ مشاہدے کرتا ہے۔ تو اس بحث میں حضرت شاہ صاحب نے کہا کہ وحدت الوجود ایک مقام ہے کہ جہاں سالک کے نزدیک خیر اور شر ایک ہی ہو جاتے ہیں اور اسے دونوں میں فرق نظر نہیں آتا لیکن یہ نچلا مقام ہے اور اس سے نکل جانا ضروری ہے ورنہ تو فساد ہے۔ یہ مقام وحدت ہے جہاں سالک کے لیے ہر چیز ایک ہی ہو جاتی ہے۔ کاملین کے لیے یہ ایک عارضی مقام ہوتا ہے کہ جس سے نکل کر وہ اس سے اوپر وحدت الشہود کے مقام پر پہنچ جاتے ہیں کہ جہاں سالک خیر اور شر میں تمیز کر سکتا ہے۔ اس پہلو سے حضرت شاہ صاحب نے وحدت الشہود کو وحدت الوجود پر ترجیح دی ہے اور وحدت الشہود کو ہی صحیح قرار دیا ہے۔  یہاں ہم یہ بھی عرض کرتے چلیں کہ حضرت مجدد نے متقدمین صوفیاء میں سے ابن منصور الحلاج اور بایزید بسطامی کے بارے یہی توجیہ بیان کی ہے کہ انہوں نے حالت سکر میں مغلوب ہو کر ایسے اقوال کہے تھے کہ جو توحید وجودی پر دلالت کرتے ہیں جبکہ ان کا کوئی باقاعدہ ایسا نقطہ نظر نہیں تھا۔ لیکن شیخ ابن عربی نے جو بات کی ہے، وہ کسی غلبہ حال میں نہیں بلکہ اس کی تھیورائیزیشن کر کے اسے مکمل شعور کے ساتھ ایک جامع نظام کی صورت پیش کیا ہے جو ایک علمی نظریہ ہے نہ کہ کوئی وقتی حال ہے کہ جس کی کوئی تاویل کر دی جائے۔ البتہ حضرت مجدد جو ابن منصور الحلاج وغیرہ کے اقوال کی توجہہ کرتے ہیں تو مجھے ان توجیہات اور تاویلات سے اتفاق نہیں ہے مثلا حضرت مجدد یہ فرماتے ہیں کہ "انا الحق" کا مطلب ہے کہ میں نہیں ہوں اور حق ہی حق موجود ہے۔ ایسے نہیں۔ ہم حضرت مجدد کے بہت قدر دان ہیں لیکن چیزوں کو صحیح نظر سے دیکھنے کے اس سے بھی زیادہ قدر دان ہیں۔ تو حضرت شاہ صاحب نے کہا کہ وحدت الوجود اور وحدت الشہود کو دیکھنے کا ایک تناظر تو "سیر الی اللہ" کا ہے یعنی متصوفانہ ہے اور اس اعتبار سے حضرت مجدد حق پر ہیں جبکہ دوسرا تناظر "حقائق اشیاء" کا ہے یعنی علمی ومنطقی ہے تو اس اعتبار سے شیخ ابن عربی کی بات درست معلوم ہوتی ہے اور شیخ مجدد کی بات کی ایسی تاویل کی جائے گی کہ شیخ مجدد کی بات شیخ ابن عربی کی بات کے مطابق ہو جائے۔ یہاں حضرت شاہ صاحب کہتے ہیں کہ "حقائق ممکنات" کے اعتبار سے گفتگو چار طرح سے ہو سکتی ہے۔ ممکنات، ممکن کی جمع ہے اور ممکن سے مراد ممکن الوجود ہے یعنی مخلوق۔ تو آسان الفاظ میں مخلوق کی حقیقت کیا ہے، اس پر چار تناظر میں گفتگو ہو سکتی ہے۔ تو حضرت شاہ صاحب نے جن چار تناظر میں گفتگو فرمائی ہے، ان میں سے صرف ایک ایسا ہے کہ جس کا تعلق تطبیق سے ہے جو کہ تیسرا تناظر ہے۔ مثلا پہلے تناظر کے طور پر وہ کہتے ہیں کہ مخلوق کی حقیقت جیسا کہ انسان کی حقیقت، حیوان ناطق ہے، گھوڑے کی حقیقت، حیوان صاہل ہے۔ تو یہ منطقی تناظر ہے۔ چوتھا تناظر جو انہوں نے بیان کیا ہے، وہ متصوفانہ ہے۔ تو حضرت شاہ صاحب نے وحدت الوجود اور وحدت الشہود کو یوں جمع فرمایا کہ شیخ ابن عربی کے نزدیک حقیقی وجود اعیان ثابتہ ہیں اور ظلی وجود ان کا عکس ہے جو ظاہر وجود کے آئینے میں حاصل ہو رہا ہے۔ اور شیخ مجدد کے نزدیک حقیقی وجود اعدام متقابلہ ہیں اور ظلی وجود اسماء وصفات کا وہ عکس ہے جو ان اعدام متقابلہ میں ظاہر ہو رہا ہے۔ تو حضرت شاہ صاحب نے کہا کہ جمع یہ ہے کہ حقائق ممکنات یعنی مخلوق کی حقیقت اسماء وصفات کے عکوس ہیں۔ ابن عربی کے ہاں وہ اعیان ثابتہ میں حاصل ہو رہے ہیں اور شیخ مجدد کے ہاں وہ اعدام متقابلہ میں حاصل ہو رہے ہیں۔ ہم نے مکتوب مدنی اور مکتوبات ربانی کو سامنے رکھ کر دونوں کی عبارتوں کا موازنہ کیا تو واضح طور نظر آتا ہے کہ شیخ مجدد اسماء وصفات کے عکوس کو مخلوق کی حقیقت سمجھنے سے انکاری ہیں۔ شیخ مجدد بار بار یہ کہتے ہیں کہ مخلوق کی حقیقت، اعدام متقابلہ ہیں جو ذات باری تعالی سے خارج ہیں۔ تو انہوں نے وحدت الشہود کی ساری بحث کھڑی ہی اس لیے کی تھی کہ وجودی توحید کے نام پر مخلوق اور خالق کے اتحاد اور ہمہ اوست کے انکاری تھے۔ لہذا وحدت الشہود کی کوئی ایسی تاویل کرنا کہ جس سے وہ وحدت الوجود یعنی ہمہ اوست بن جائے تو یہ وحدت الشہود کی ایسی تعبیر ہے کہ جس سے حضرت مجدد بالکل بھی راضی نہیں ہیں بلکہ یہ اس کے نظریے کو مسخ کرنے کے مترادف ہے۔ ایک اور اہم بات جو حضرت مجدد نے کہی ہے۔ ایک تو یہ بات کہی کہ حقائق ممکنات یعنی مخلوق کی حقیقت، اعیان ثابتہ نہیں بلکہ اعدام متقابلہ ہیں، دوسرا یہ بات بھی کہی کہ ان اعدام متقابلہ میں اسماء صفات کا جو عکس پڑتا ہے تو وہ عکس بھی اسم وصفت نہیں ہے۔ یہاں ایک اور اصولی فرق حضرت مجدد بار بار واضح کرتے ہیں کہ شیخ ابن عربی کے نزدیک اللہ عزوجل کی اسماء وصفات اور ذات میں کوئی فرق نہیں ہے بلکہ وہ سب صفات کو بھی ایک ہی صفت یعنی صفت علم کا عین قرار دیتے ہیں اور اسماء وصفات کے عکوس کو اسماء وصفات کا عین قرار دیتے ہیں۔ تو شیخ ابن عربی کے نزدیک، ذات باری تعالی، اسماء وصفات اور ان کے عکوس یہ سب ایک ہی ہیں یعنی ایک دوسرے کا عین ہیں۔ شیخ مجدد کا کہنا یہ ہے کہ اسماء وصفات کے عکوس ان کا غیر ہے یعنی انسان کا سایہ اس کا عین نہیں ہے تو اسم وصفت کا پرتو بھی اسم وصفت نہیں ہے، لہذا اعدام متقابلہ تو مخلوق کا مادہ تخلیق ہے اور ان میں حاصل ہونے والے اسماء وصفات کے عکوس، مخلوق کی صورتیں ہیں۔ اور یہ عکوس، اسماء وصفات کا غیر ہیں۔ اس کے علاوہ کچھ اور بنیادی فرق بھی ہیں جنہیں میں اپنی مستقل تصنیف میں یا کسی ویڈیو ریکارڈنگ میں ذکر کروں گا۔ یہ بہت آسان الفاظ میں سمجھا دیا ہے اور اتنے آسان الفاظ میں کسی نے یہ بحث ایسے بیان نہیں کی ہے۔ [جاری ہے]

##############################
https://web.facebook.com/hm.zubair.52/posts/3074167715946306
شیخ مجدد الف ثانی کی شیخ ابن عربی کے نظریہ وحدت الوجود پر نقد کی تفصیل [قسط پنجم] --------------------------------------------------------------------------------- ابن عربی متوفی 638ھ کے بڑے ناقدین میں مجدد الف ثانی متوفی 1034ھ کا نام بھی آتا ہے اور انہوں نے اپنے مکتوبات میں ابن عربی کے نظریات پر شدید گرفت کی ہے لیکن متاخرین نقشبندیہ نے حضرت مجدد کی اس سب محنت کو حضرت شاہ ولی اللہ دہلوی متوفی 1176ھ کے ایک قول کے سبب کھو کھاتے ڈال دیا اور اس کا تذکرہ تک ان کی مجالس سے جاتا رہا۔ شاہ صاحب کے اس قول کی حقیقت بھی ہم تفصیل سے بیان کریں گے کہ جس میں شاہ صاحب کا دعوی یہ ہے کہ وحدت الوجود اور وحدت الشہود ایک ہی شیء ہیں حالانکہ شیخ مجدد خود اس پر راضی نہیں ہیں۔ اور مکتوبات میں بار بار یہ کہتے ہیں کہ ایسا سمجھنے والے ہمارے قول کی حقیقت کو نہیں پہنچ پایا اور ان دونوں میں زمین آسمان کا فرق ہے۔ تو شاہ صاحب نے دونوں میں تطبیق کے لیے وحدت الشہود کا وہ معنی بیان کر دیا ہے جس سے خود حضرت مجدد انکاری ہیں۔ اور اسے اہل علم کے ہاں "توجیہ القول بما لا یرضی بہ القائل" کہا جاتا ہے یعنی کسی کے کلام کی ایسی توجیہ کرنا کہ خود اس کلام کا قائل اس توجیہ سے راضی نہ ہو۔ متاخرین نقشبندیہ نے حضرت مجدد کے اقوال کو چھوڑ کر حضرت شاہ صاحب کا قول پکڑ لیا اگرچہ متقدمین تقشبندیہ نے وحدت الشہود کے دفاع کے لیے بڑی مخالفتیں سہیں۔ ڈاکٹر حبیب الہی کے بقول متقدمین نقشبندیہ میں سے حضرت مرزا جان جاناں نے حضرت شاہ ولی اللہ دہلوی کی اس تطبیق کو نہ صرف قبول نہ کیا بلکہ اپنے ایک شاگرد غلام یحی بہاری کو یہ حکم دیا کہ حضرت شاہ صاحب کی اس تطبیق کے رد میں ایک رسالہ لکھیں تو مولانا یحی بہاری نے "کلمات حق" مرتب کی۔ کلمات حق پر خود مرزا صاحب نے تقریظ لکھی تھی۔ پھر اس کی ایک شرح "المظاہرہ" کے نام سے سید نور الہدی نے لکھی تھی۔ دوسری طرف سے اس کے رد میں شاہ رفیع الدین دہلوی نے "دمغ الباطل" لکھی۔ تو اصل میں شاہ ولی اللہ کا خانوادہ اس علمی مباحثے کا خود ایک فریق تھا لیکن وہ اپنی حیثیت کی وجہ سے غالب آ گئے اور حضرت مجدد کے معتقدین مغلوب ہو گئے۔ اور حضرت مجدد کا خود کا موقف بھی اور متقدمین نقشبندیہ کا موقف بھی پس منظر میں چلا گیا۔ اور اس طرح حضرت مجدد نے توحید کے اثبات میں جو علمی جہاد فرمایا تھا، متاخرین نقشبندیہ نے اسے اپنی سستی اور کم ہمتی کی وجہ سے ضائع کر دیا۔ ملا احمد شاہ تیمور باجوڑی اور مظہر جان جاناں تو توحید وجودی اور توحید شہودی میں تطبیق کے انکار کے ساتھ فقہاء کی توحید کے قائل تھے۔ مجھے ذرا فرصت ملے تو اس موضوع پر مستقل کتاب لکھوں کہ توحید شہودی کے نقطہ نظر سے حضرت مجدد کے پیش نظر خود حضرات صوفیاء ہی کی مصطلحات اور علمی فریم ورک کی روشنی میں توحید وجودی کا انکار تھا جبکہ حق بات وہ بھی یہی سمجھتے تھے کہ فقہاء کی توحید ہی اصل توحید ہے اور اسی کا ہی بیان ہونا چاہیے۔ گویا کہ توحید شہودی ان کے ہاں بھی توحید وجودی سے پیدا ہونے والے فساد کی روک تھام کے لیے ایک اسٹریجیٹی کی حیثیت رکھتی تھی۔  اکابر صوفیاء میں سے شیخ عبد الکریم یمنی نے اپنے مریدوں کی مجلس میں یہ بات کہی تھی کہ حق تعالی "عالم الغیب" نہیں ہیں کیونکہ سب کچھ اللہ عزوجل کے لیے "عالم شہادت" ہے یعنی اللہ کے سامنے حاضر ہے۔ یہ تھی تو تاویل ہی لیکن خطرناک تھی، اس اعتبار سے کہ اللہ عزوجل کے لیے یہ اسم شریف یعنی "عالم الغیب" قرآن مجید میں آیا ہے، تو ایسی تاویل سے اسمائے حسنی میں سے ایک اسم کا انکار لازم آتا تھا اور قرآن مجید کے ظاہر کا انکار بھی۔ ملا حسن کشمیری نے اس حوالے سے شیخ مجدد کو ایک خط لکھا اور پوچھا کہ ایسی تاویل کرنا کیسا ہے۔ تو شیخ مجدد نے جواب میں ظاہر قرآن وسنت کے الفاظ کی جس پر زور انداز میں حمایت کی ہے، وہ ناقابل بیان ہے۔ شیخ مجدد کے بقول صوفیاء کے ایسے اقوال کہ جو ظاہر کتاب وسنت کے خلاف ہوں، ان کی تاویل درست نہیں بلکہ ان کا انکار کرنا چاہیے، بھلے تاویل نکلتی بھی ہو۔   وہ لکھتے ہیں: "میرے مخدوم! فقیر کو اس قسم کی باتیں سننے کی طاقت ہر گز نہیں ہے، میری رگ فاروقی ایسی باتوں سے بے اختیار جوش میں آ جاتی ہے اور ایسے کلام کی تاویل وتوجیہ کی فرصت نہیں دیتی۔ ان باتوں کو کہنے والا خواہ شیخ کبیر یمنی ہو یا شیخ اکبر شامی، ہمیں تو محمد عربی علیہ وعلی آلہ الصلوۃ والسلام کا کلام یعنی حدیث درکار ہے نہ کہ محی الدین عربی، صدر الدین قونیوی اور عبد الرزاق کاشی کا کلام، ہم کو نص یعنی قرآن وحدیث سے کام ہے نہ کہ فص یعنی فصوص الحکم سے، فتوحات مدنیہ یعنی رسول اللہ صلی اللہ علیہ وسلم کی احادیث نے ہم کو فتوحات مکیہ یعنی ابن عربی کی فتوحات سے بے نیاز کر دیا ہے۔ حق تعالی اپنے کلام مجید میں علم غیب کے ساتھ اپنی تعریف فرماتا ہے اور اپنے آپ کو عالم الغیب فرمایا ہے، حق سبحانہ وتعالی سے علم غیب کی نفی کرنا نہایت ہی قبیح اور برا ہے، اور فی الحقیقت حق سبحانہ کی ایک گونہ تکذیب ہے۔ غیب کے کچھ اور معنی بیان کرنے سے یہ برائی دور نہیں ہوتی۔ بڑی سخت بات ہے جو ان لوگوں کے منہ سے نکلتی ہے۔ افسوس ان کو اس قسم کی صریح خلاف شریعت کلمات کہنے پر کس چیز نے آمادہ کیا۔" [مکتوبات حضرت مجدد الف ثانی، مترجم زوار حسین شاہ، دفتر اول، حصہ اول، مکتوب نمبر 100، ص 276] ابن عربی کے تصور ختم نبوت کے تناظر میں سید احمد باجوڑی کو ایک خط میں لکھا کہ "بعض مشائخ نے سکر کی حالت میں کہا ہے کہ ولایت، نبوت سے افضل ہے۔ اور بعض دوسرے مشائخ نے اس ولایت سے نبی کی ولایت مراد لی ہے تا کہ نبی پر ولی کے افضل ہونے کا وہم دور ہو جائے۔ لیکن حقیقت میں معاملہ اس کے برعکس ہے کیونکہ نبی کی نبوت، اس کی ولایت سے افضل ہوتی ہے۔ مقام ولایت میں، ولی سینہ کی تنگی کی وجہ سے مخلوق کی طرف توجہ نہیں کر سکتا، لیکن مقام نبوت میں کمال درجہ شرح صدر ہونے کی وجہ سے نہ تو حق تعالی کی طرف متوجہ ہونا مخلوق کی طرف توجہ ہونے کا مانع ہوتا ہے اور نہ ہی مخلوق کی طرف متوجہ ہونا حق تعالی کی طرف متوجہ ہونے کا مانع ہے۔" [دفتر اول، حصہ اول، مکتوب نمبر 109، ص 293] ایک اور خط میں لکھتے ہیں: "سبحان اللہ تعجب ہے کہ ایک جماعت اپنی کج بینی کی وجہ سے ولایت کو نبوت سے افضل جانتی ہے اور شریعت کو جو کہ لب لباب ہے، پوست یعنی چھلکا سمجھتی ہے۔ کیا کیا جائے کہ ان کی نظر شریعت کی ظاہری صورت پر محدود ہے اور اس کے مغز سے سوائے پوست کے ان کو کچھ حاصل نہیں ہے۔" [دفتر دوم، مکتوب نمبر 46، ص 170-171] یہاں حضرت مجدد نے بہت خوبصورت طنز فرمایا ہے، ان باطن پرستوں پر، جو یہ سمجھتے ہیں کہ علماء تو ظاہر پرست ہیں۔ تو شیخ مجدد نے انہیں جواب دیا ہے کہ ان باطن پرستوں کو شریعت میں ظاہریت کے علاوہ کچھ نظر ہی نہیں آتا ہے تو تبھی یہ ایسی باتیں کرتے ہیں۔ واضح رہے کہ شیخ ابن عربی بھی فقہ ظاہری یعنی امام ابن حزم کے مقلد تھے۔ حضرت مجدد نے ابن عربی کے تصور ختم نبوت کی طرح ان کے تصور توحید پر بھی کڑی نقد کی ہے اور اسے ہمہ اوست قرار دیا ہے۔ باقی یہاں ایک باریک فرق ہے کہ شیخ مجدد متقدمین صوفیاء کے نظریہ ہمہ اوست کو ہم از اوست قرار دیتے ہیں یعنی ابن منصور الحلاج اور بایزید بسطامی وغیرہ کو سپیس دیتے نظر آتے ہیں لیکن متاخرین صوفیاء میں سے ابن عربی کو یہ سپیس دینے کو تیار نہیں ہیں اور ان کے نظریے پر ہم اوست ہی کا حکم لگاتے ہیں۔ ایک اور خط میں لکھتے ہیں: "جو توحید راہ سلوک طے کرنے کے عرصہ میں اس بزرگ گروہ یعنی صوفیائے کرام کو حاصل ہوتی ہے، وہ دوم قسم پر ہے؛ توحید وجودی اور توحید شہودی۔ توحید شہودی، ایک ہی ذات کو دیکھنا ہے یعنی سالک کو ایک ذات کے سوا کچھ مشہود نہیں ہوتا۔ اور توحید وجودی ایک ہی ذات کو موجود جاننا ہے اور اس کے غیر کو نیست ونابود سمجھنا ۔۔۔ مثلا جس شخص کو آفتاب کے وجود کا یقین حاصل ہو گیا ہے تو اس کو اس یقین کے غلبہ سے یہ لازم نہیں آتا کہ وہ اس وقت کے ستاروں کو معدوم اور نیست ونابود جانے، لیکن جس وقت وہ آفتاب کو دیکھے گا تو یہ ضروری ہے کہ وہ ستاروں کو نہیں دیکھ سکے گا اور آفتاب کے سوا اس کو اور کچھ نظر نہیں آئے گا۔ اور اس وقت جبکہ وہ ستاروں کو نہیں دیکھ رہا ہے، جانتا ہے کہ ستارے نیست ونابود نہیں ہیں، بلکہ جانتا ہے کہ ستارے موجود ہیں، لیکن چھپے ہوئے ہیں اور آفتاب کی روشنی میں مغلوب ہیں، اور یہ شخص اس جماعت کے خیال کا انکار کرتا ہے جو اس وقت میں ستاروں کے وجود کی نفی کرتے ہیں، اور جانتا ہے کہ یہ معرفت یعنی ستاروں کے وجود کی نفی کرنا خلاف واقع ہے۔ پس توحید وجودی کہ جس میں ایک ذات واحد حق تعالی تقدس کے ماسوا کی نفی کا نام ہے، عقل وشرع کے خلاف ہے، بخلاف توحید شہودی کے کہ صرف ایک دیکھنے میں عقل وشرع کی کوئی مخالفت نہیں ہے، مثلا آفتاب کے طلوع ہونے کے وقت میں ستاروں کی نفی کرنا اور ان کو نیست ونابود جاننا حقیقت کے خلاف ہے، لیکن ستاروں کو اس وقت نہ دیکھنے میں عقل وشرع کی کچھ مخالفت نہیں ہے، بلکہ یہ نہ دیکھنا آفتاب کے نور کے ظاہر ہونے کے غلبہ اور دیکھنے والے کی نگاہ کی کمزوری کی وجہ سے ہے۔" [دفتر اول، حصہ اول، مکتوب نمبر 43، ص 156-157] ایک اور خط میں لکھتے ہیں: "میں کہتا ہوں کہ ان دقیق علوم کے لکھنے کا سبب یہ ہے کہ اس زمانے کے اکثر لوگ بعض تقلید کے طور پر، اور بعض محض علم کی بنا پر، اور بعض ذوق ملے ہوئے علم کے ساتھ اگرچہ قلیل ہو، اور بعض الحاد وزندقہ کے باعث اس توحید وجودی سے وابستہ ہیں اور سب کچھ حق تعالی سے جانتے ہیں بلکہ حقیقت میں سب کو حق تعالی ہی جانتے ہیں ۔۔۔ ہمارے قبلہ گاہ حضرت خواجہ باقی باللہ قدس اللہ سرہ کچھ عرصہ تک توحید وجودی کا مشرب رکھتے تھے اور اپنے رسالوں اور مکتوبات میں بھی اس کا اظہار فرمایا کرتے تھے، لیکن آخر کار حق سبحانہ وتعالی نے اپنی نہایت مہربانی کے ساتھ اس مقام سے ترقی عطا فرما کر شاہراہ پر ڈال دیا اور اس معرفت کی تنگی سے رہائی عنایت فرمائی۔ میاں عبد الحق یعنی محث دہلوی نے جو کہ حضرت قدس سرہ کے مخلص دوستوں میں سے ہیں، بیان کیا ہے کہ حضرت خواجہ باقی باللہ قدس سرہ نے اپنی مرض موت سے ایک ہفتہ پہلے فرمایا کہ مجھ کو عین الیقین معلوم ہو گیا کہ توحید وجودی ایک تنگ کوچہ ہے اور شاہراہ اور ہی ہے۔ اس سے پہلے بھی میں جانتا تو تھا لیکن اب ایک اور قسم کا یقین حاصل ہو گیا ہے۔" [دفتر اول، حصہ اول، مکتوب نمبر 43، ص 159-160] ایک اور مکتوب میں لکھتے ہیں: "سب سے پہلے شیخ محی الدین ابن العربی جو صوفیائے متاخرین کے امام ومقتدا ہیں، اس مسئلہ میں ان کا مذہب بیان کیا جاتا ہے۔ اس کے بعد جو کچھ اس فقیر پر مکشوف ہوا ہے، تحریر کیا جائے گا تا کہ دونوں مذہبوں کے درمیان پورے طور پر فرق ظاہر ہو جائے اور باریک دقائق کی وجہ سے ایک دوسرے کے ساتھ خلط ملط نہ ہوں … اور چونکہ علم اور خارج میں، سوائے ذات واجب تعالی اور اسماء وصفات واجبی جل سلطانہ کے، جو عین ذات تعالی وتقدس ہیں، ان کے نزدیک ثابت نہیں، اور انھوں نے صورت علمیہ کو ذی صورت کا عین گمان کیا ہے نہ کہ شبح یعنی جسم اور مثال۔ اور اسی طرح اعیان ثابتہ کی صورت منعکسہ کو جو ظاہری وجود کے آئینے میں پیدا ہوئی ہے، انھوں نے ان اعیان کا عین تصور کر لیا ہے نہ کہ ان کی شبہ، اس لیے انھوں نے اتحاد کا حکم لگا دیا اور ہمہ اوست کہا ہے۔ یہ ہے مسئلہ وحدت الوجود میں شیخ محی الدین ابن العربی کے مذہب کا اجمالی بیان۔" [مکتوبات، دفتر دوم، مکتوب نمبر 1، ص 20-21] مزید لکھتے ہیں: "شیخ محی الدین کے نزدیک ممکنات کے حقائق، وہ تمام اسماء وصفات ہیں جو مرتبہ علم میں امتیازی کیفیت رکھتے ہیں، اور فقیر کے نزدیک ممکنات کے حقائق، وہ عدمات ہیں، جو اسماء وصفات کے نقائض یعنی ضد ہیں… مثلاً ممکن کا علم، واجب تعالی وتقدس کے علم کا پر تو اور ایک ظل ہے، جو اپنے مقابل میں منعکس ہوا ہے۔ اور ممکن کی قدرت بھی ایک ظل ہے، جو عجز میں اس کے مقابل ہو کر منعکس ہو گئی ہے۔ اور اسی طرح ممکن کا وجود، حضرتِ وجود کا ایک ظل ہے جو عدم کے آئینے میں اس کے مقابل ہو کر منعکس ہو گیا ہے… لیکن فقیر کے نزدیک شیء کا ظل، اس شیء کا عین نہیں بلکہ اس کا شبح ومثال ہے اور ایک کا دوسرے کے ثبوت میں پیش کرنا ممتنع اور محال ہے۔ لہذا فقیر کے نزدیک ممکن، واجب کا عین نہیں ہے۔ اور ممکن اور واجب کے درمیان حمل کرنا ثابت نہیں ہے کیونکہ ممکن کی حقیقت، عدم ہے اور اسماء وصفات کا وہ عکس ہےجو اس عدم میں منعکس ہو گیاہے، اور ان اسماء وصفات کی شبح ومثال ہےنہ کہ ان صفات کا عین۔ لہذا ہمہ اوست کہنا درست نہیں ہو گا بلکہ ہمہ از اوست کہنا درست ہے ۔" [مکتوبات، دفتر دوم، مکتوب نمبر 1، ص 23-25] ٹھیک ہے حضرت مجدد نے ابن عربی کے بارے لکھا ہے: "شیخ محی الدین کے حق میں فقیر کا اعتقاد یہی ہے کہ ان کو مقبولین میں سے جانتا ہے اور ان کے ان علوم کو جو اہل حق کے مخالف ہیں، خطا اور ضرر رساں دیکھتا ہے۔" [دفتر اول، حصہ دوم، مکتوب نمبر 266، ص 262] لیکن شیخ مجدد کی عبارتوں میں غور کرنے والے کے لیے واضح ہے کہ حضرت مجدد کی رائے، ابن عربی کے بارے ویسی ہی ہے جیسا کہ امام سیوطی کی رائے گزر چکی ہے کہ ہمیں شخصیت سے لینا دینا نہیں ہے لہذا اسے تم ہم سے ولی بھی منوا لو لیکن جہاں تک اس کے نظریات کی بات ہے تو ہم انہیں خلاف شرع سمجھتے ہیں لہذا ان کا انکار اور رد مذہبی فریضہ سمجھ کر ہی کریں گے۔ [جاری ہے]

##############################
https://web.facebook.com/hm.zubair.52/posts/3078831818813229
مولانا وحید الدین خان صاحب کے افکار ونظریات پر ایک پروگرام ------------------------------------------------------------------ روایت وجدیدیت کے سلسلے کا ساتواں پروگرام مولانا وحید الدین خان صاحب کے افکار ونظریات پر ہے۔ اس پروگرام میں خان صاحب کے فکر کے مثبت اور منفی پہلوؤں کا جائزہ لیا گیا ہے۔ روایت اور جدیدیت کے تمام پروگرام دیکھنے کے لیے محدث میڈیا کو سبسکرائب کریں۔ 

##############################
https://web.facebook.com/hm.zubair.52/posts/3081470718549339
کیا ٹرانس۔ویمن [trans-woman] سے شادی جائز ہے؟ --------------------------------------------------------  ٹرانس ویمن اس خاتون کو کہتے ہیں کہ جو پہلے مرد تھی لیکن بعد ازاں سرجری کروا کے عورت بن گئی۔ یہ بیماری امریکہ اور یورپ میں عام ہے کہ لوگ سرجری اور تھیراپی وغیرہ سے اپنی پیدائشی جنس کو تبدیل کروا لیتے ہیں۔ اور بعض تو دو مرتبہ جنس تبدیل کرتے ہیں یعنی واپس بھی آ جاتے ہیں لیکن ایسا تجربہ عموما ناکام رہتا ہے لہذا واپسی کا آپشن کامیاب نہیں ہے۔ البتہ جنس کی ایک بار مکمل تبدیلی میں کچھ وقت لگتا ہے جیسا کہ ایک صاحب نے اپنی اسٹوری میں بتلایا کہ اس کی جنس تبدیل ہونے میں دو سال لگ گئے، کسی کو تین یا پانچ سال بھی لگ جاتے ہیں۔ اس عرصے میں ایک تو ان کی سرجری ہوتی رہتی ہے اور دوسرا ہارمونل اور بی ہیویئرل چینجز کے لیے تھیراپیز وغیرہ ہوتی رہتی ہیں۔ تو دوست کا سوال ہے کہ کیا ٹرانس ویمن سے شادی جائز ہے کہ اس کا دوست ایک ٹرانس ویمن سے شادی کرنا چاہتا ہے۔ وہ عورت پہلے مرد تھا اور غیر مسلم تھا۔ تو اس نے اپنی جنس تبدیل کروا لی اور ٹرانس-لڑکی بن گئی۔ بعد میں اللہ نے اسے ہدایت دی تو اس ٹرانس-لڑکی نے اسلام قبول کر لیا اور اپنے پچھلے تمام گناہوں سے معافی مانگ لی۔ اب دوست کے دوست کو اس ٹرانس۔لڑکی سے تعلق ہو گیا اور اس ٹرانس۔لڑکی کو اس لڑکے سے۔ اور وہ دونوں باہمی رضامندی سے شادی کرنا چاہتے ہیں تو کیا اسلام میں اس کی گنجائش ہے؟  اس سوال کے جواب میں، میں نے اس سے پوچھا کہ کیا اس ٹرانس۔لڑکی کو پیریڈز آتے ہیں اور کیا وہ بچہ کرنے کی صلاحیت رکھتی ہے؟ تو اس کا یہ جواب موصول ہوا کہ نہ تو اسے پیریڈز آتے ہیں اور نہ ہی وہ بچہ پیدا کر سکتی ہے۔ تو میں نے اسے یہی جواب دیا کہ شرعا یہ ٹرانس۔لڑکی، لڑکی کے حکم میں نہیں ہے بلکہ لڑکے ہی کے حکم میں ہے اور اگر تم اس سے شادی کرو گے تو ایک لڑکے ہی سے شادی کرو گے جو کہ شرعا جائز نہیں ہے۔ لیکن ایک مسئلہ باقی ہے کہ کیا اب وہ ٹرانس-لڑکی ساری عمر شادی نہیں کر سکتی؟ اس بارے آپ کے ذہن میں کوئی نکتہ ہو تو ضرور کمنٹس میں بیان کریں، جزاکم اللہ خیرا۔ نوٹ: تھیراپیز سے فیلنگز ان کی چینج ہو جاتی ہے، یہ بہتوں نے کہا ہے۔ لیکن سرجری میں کچھ یو۔ٹرس رکھواتے ہیں اور کچھ نہیں۔ اور جو رکھواتے ہیں، انہیں بھی پیریڈز کی سمپٹمز آتی ہیں، پراپر پیریڈز نہیں۔

##############################
https://web.facebook.com/hm.zubair.52/posts/3083234681706276
عورت کو مرد کو سجدہ کرنے کا حکم دینے کا کیا معنی ہے؟ ------------------------------------------------------------ خاتون کا سوال ہے کہ رسول اللہ صلی اللہ علیہ وسلم کی ایک حدیث میں ہے کہ سجدہ تعظیمی اگر جائز ہوتا تو میں بیویوں سے کہتا کہ اپنے شوہر کو سجدہ کریں۔ تو میں کوئی لبرل فیمینسٹ نہیں ہوں لیکن مجھے یہ بات سمجھ نہیں آئی کہ  نبی محترم نے شوہر کو اتنا زیادہ مقام کیوں دینے کا کہا جبکہ وہ بھی تو ایک مخلوق ہی ہے تو ایک مخلوق کو دوسری مخلوق پر ایسی ترجیح کیوں؟ محض اس لیے کہ شوہر عورت کو رہنے کے لیے گھر دیتا ہے اور اس کا خرچ اٹھاتا ہے؟ لیکن ایسا تو کوئی بھی کر سکتا ہے جیسا کہ بعض اوقات بیوہ ماں اپنے بچوں کے لیے کرتی ہے، بڑی بہن اپنے چھوٹے بھائیوں کے لیے کرتی ہے۔ تو مرد عورت کا نگران اور حاکم کی طرح ہے یہ تو سمجھ میں آتا ہے لیکن اتنا درجہ کس بات پر کہ نبی کریم نے عورت کو اسے سجدہ بھی کرنا جائز سمجھ لیا؟ جواب: بہت اچھا سوال ہے۔ پہلی بات تو یہ ہے کہ رسول اللہ صلی اللہ علیہ وسلم نے بیوی کو یہ حکم دیا نہیں ہے کہ وہ اپنے شوہر کو سجدہ کرے بلکہ یہ کہا کہ اگر سجدہ جائز ہوتا تو میں بیوی کو کہتا کہ اپنے شوہر کو سجدہ کرے۔ ایک دوسری روایت میں "مِنْ عِظَمِ حَقِّهِ عَلَيْهَا" کے الفاظ ہیں یعنی شوہر کو اللہ نے عورت پر جو فضیلت دی ہے، یہ سجدہ کرنے کے حکم کی وجہ ہوتی۔ یہی بات قرآن مجید نے ان الفاظ میں کہی ہے: "وَلَهُنَّ مِثْلُ الَّذِي عَلَيْهِنَّ بِالْمَعْرُوفِ وَلِلرِّجَالِ عَلَيْهِنَّ دَرَجَةٌ"۔ اور ان عورتوں کے لیے حقوق بھی ہیں جیسا کہ ان کے فرائض ہیں، عرف کے مطابق، اور مردوں کو ان پر ایک درجہ فضیلت حاصل ہے۔  تو یہ نکتہ سمجھنا ضروری ہے کہ اللہ عزوجل نے اس دنیا میں ہر انسان کی آزمائش مختلف رکھی ہے۔ تو عورت کی آزمائش اور امتحان وہ نہیں ہے جو مرد کی آزمائش اور امتحان ہے۔ عورت سے اس کی آزمائش اور امتحان میں یہ مطلوب ہے کہ وہ اس میں کامیاب ہو کر دکھائے۔ اور مرد سے اس کی آزمائش اور امتحان میں یہ مطلوب ہے کہ وہ اس میں کامیاب ہو کر دکھائے۔ تو عورت کا امتحان ہی یہی ہے کہ اس نے اپنے جیسے مرد کی اطاعت کر کے دکھانا ہے۔ اللہ نے اسے آزمائش ہی یہی ڈالی ہے۔ اور اسی امتحان اور آزمائش کو اس کی کامیابی کا معیار قرار دیا ہے جیسا کہ ایک صحیح حدیث میں ہے کہ جو عورت پانچ وقت نماز پڑھ لے، تیس روزے رکھ لے، اپنی عزت کی حفاظت کر لے اور اپنے شوہر کی اطاعت کر لے تو وہ جنت کے جس دروازے سے چاہے، جنت میں داخل ہو جائے۔ تو عورت کا یہ امتحان یا آزمائش کم نہیں ہے، یہ ماننا پڑتا ہے لیکن اللہ عزوجل اس امتحان میں کامیابی پر جو آخرت میں دے رہے ہیں، وہ بھی کم نہیں ہے، یہ بھی ماننا پڑے گا۔ عورت سے تو امتحان میں کامیابی کے لیے مطلوب ہی دو چار کام ہیں جبکہ مردوں سے تو بہت کچھ مطلوب ہے۔ تو آپ کا شوہر جیسا بھی ہے، آپ کا امتحان ہے۔ آپ کا خاوند جیسا بھی ہے، آپ کی آزمائش ہے۔ اور دنیا میں اللہ نے آپ کو امتحان اور آزمائش کے لیے ہی تو بھیجا ہے۔ باقی اب یہ نہ سوچیں کہ شوہر تو ہمارے لیے آزمائش ہیں تو ان شوہروں کی آزمائش کیا ہے؟ وہ آپ ان سے پوچھ لیں، میں اس بارے کچھ نہیں کہنا چاہتا، ایسے ہی بدنام ہو جاؤں گا۔ بہر حال اللہ عزوجل نے ہم سب کو ایک دوسرے سے آزمایا ہے۔ ابھی اولاد کو دیکھ لیں کہ انہیں یہ بات ہضم ہی نہیں ہوتی کہ سارے حقوق والدین کے رکھ دیے ہیں تو ہمارے لیے بھی کچھ ہے یا نہیں۔ بلاشبہ اولاد کے بھی حقوق ہیں اور والدین کو چاہیے کہ ان کے حقوق ادا کریں لیکن بہر حال والدین کے حقوق، اولاد کی حقوق کی نسبت زیادہ ہیں اور زیادہ بیان ہوئے ہیں۔ یہ ایک حقیقت ہے۔ اس کی وجہ یہی ہے کہ اولاد کی آزمائش اور امتحان ان کے والدین کو بنا دیا گیا ہے اور ساتھ یہ کہہ دیا گیا کہ اب اس امتحان میں کامیاب ہو کر دکھاؤ۔ تو والدین کی آزمائش کیا ہے؟ تو بھئی ان کی آزمائش ان کے والدین تھے۔ انہوں نے اپنے حصے کی آزمائش بھگت لی۔ اب تمہاری باری ہے۔ تو نظام امتحان اور آزمائش پر تھوڑاغور کریں تو یہ شبہ جاتا رہے گا۔ اب یہ شکوہ کہ اللہ عزوجل نے امتحان میں عورتوں کو بہت مشکل سوال ڈال ہے کہ شوہر کی اطاعت کریں تو شانت رہیے، مردوں کو بھی اللہ نے کوئی آسان سوال نہیں ڈالے ہیں۔

##############################
https://web.facebook.com/hm.zubair.52/posts/3088304351199309
ابن عربی کا تصور ختم نبوت: فصوص الحکم اور فتوجات مکیہ کی عبارتوں کی روشنی میں [قسط ہفتم] -------------------------------------------------------------------------------------- بہت سے دوستوں نے کہا  کہ ہمیں شیخ ابن عربی کے تصورات کے بارے فقہاء کی آراء تو معلوم ہو چکیں لیکن آپ ان کی اصل کتابوں کی عبارات پیش کریں تا کہ حق الیقین حاصل ہو سکے کہ انہوں نے واقعتا میں ایسی باتیں کی ہیں۔ تو ابن عربی کی معروف کتب میں "فصوص الحکم" اور "فتوحات مکیہ" ہیں۔ فصوص الحکم زیادہ معروف ہے کیونکہ ایک تو یہ مختصر ہے اور دوسرا جامع بھی ہے لہذا ابن عربی کے افکار کے مطالعہ کے لیے یہ درسی کتاب کے طور بھی رائج رہی ہے۔ فتوحات مکیہ ابن عربی نے اپنی وفات سے تقریبا تین سال پہلے مکمل کی تھی۔ دونوں میں جو نقطہ نظر پیش کیا گیا ہے، اس میں مجھے تو خاص فرق نہیں لگا کہ جس سے یہ اخذ کیا جا سکے کہ ابن عربی نے اپنی باتوں سے رجوع کر لیا تھا۔ اور ویسے بھی ابن عربی کے مداحین اور شارحین میں بھی رجوع کا کوئی قول مروی نہیں ہے۔ اردو میں فصوص الحکم کا اچھا ترجمہ یا ترجمانی بابا ذہین شاہ تاجی صاحب نے کی ہے یا اس سے پہلے کچھ حواشی مولانا اشرف علی تھانوی کے ہیں۔ لیکن ذیل میں عربی عبارات کا ترجمہ میرا اپنا ہے اور شوق سے اس کی تصحیح فرما سکتے ہیں۔ کچھ کریں تو سہیں۔ کچھ کریں تو سمجھیں گے۔ بریکٹس میں وضاحت میری ہے، وہ ترجمہ نہیں ہے۔ ابن عربی فصوص الحکم میں لکھتے ہیں: "وليس هذا العلم إِلا لخاتم الرسل وخاتم الأولياء، وما يراه أحد من الأنبياء والرسل إِلا من مشكاة الرسول الخاتم، ولا يراه أحد من الأولياء إِلا من مشكاة الولي الخاتم، حتى أن الرسل لا يرونه- متى رأوه- إِلا من مشكاة خاتم الأولياء: فإِن الرسالة والنبوة- أعني نبوة التشريع، ورسالته- تنقطعان، والولاية لا تنقطع أبداً. فالمرسلون، من كونهم أولياء، لا يرون ما ذكرناه إِلا من مشكاة خاتم الأولياء، فكيف من دونهم من الأولياء؟ وإِن كان خاتم الأولياء تابعاً في الحكم لما جاء به خاتم الرسل من التشريع، فذلك لا يقدح في مقامه ولا يناقض ما ذهبنا إِليه، فإِنه من وجه يكون أنزل كما أنه من وجه يكون أعلى. وقد ظهر في ظاهر شرعنا ما يؤيد ما ذهبنا إِليه في فضل عمر في أسارى بدر بالحكم فيهم، وفي تأبير النخل." [فصوص الحكم: ص 62-63] ترجمہ: "یہ [وحدت الوجود کا] علم صرف خاتم رسل اور خاتم اولیاء کو حاصل ہے۔ اور تمام نبیوں اور رسولوں کو یہ علم خاتم رسل کے واسطے سے ہی حاصل ہوتا ہے جبکہ تمام اولیاء کو یہ علم خاتم اولیاء سے ملتا ہے بلکہ تمام رسول بھی اس علم کو خاتم اولیاء سے حاصل کرتے ہیں۔ تو رسالت اور نبوت یعنی نبوت تشریعی دونوں ختم ہو جائیں گی لیکن ولایت کبھی ختم نہیں ہو گی۔ تو جب تمام رسول اپنے اولیاء ہونے کی جہت سے یہ علم خاتم اولیاء سے حاصل کرتے ہیں تو رسولوں سے کم درجہ اولیاء کا کیا حال ہو گا؟ [یعنی وہ تو ضرور یہ علم خاتم اولیاء ہی سے حاصل کریں گے]۔ اگرچہ خاتم اولیاء، شرعی احکامات میں خاتم رسل کا پابند ہوتا ہے لیکن اس سے خاتم اولیاء کا مقام کم نہیں ہو جاتا اور یہ ہماری پہلی بات کے مخالف بھی نہیں ہے کیونکہ خاتم اولیاء ایک اعتبار سے رسول سے کم ہوتا ہے [یعنی رسالت کے اعتبار سے کہ شریعت رسول سے لیتا ہے] جبکہ دوسرے اعتبار سے رسول سے بڑا ہوتا ہے [یعنی نبوت کے اعتبار سے کہ اس کا اللہ کی طرف رجوع، رسول سے زیادہ ہوتا ہے]۔ اور ہماری ظاہر شریعت میں بھی آپ کو ایسی بہت سی مثالیں مل جائیں گے کہ جن سے ہمارے موقف کی تائید ہوتی ہے جیسا  کہ غزوہ بدر کے قیدیوں کے بارے فیصلے کا واقعہ ہے یا تابیر نخل کا واقعہ ہے۔" اب اس سے بڑھ کر کفریہ عبارت کیا ہو گی کہ ولی کو رسول سے افضل بنا دیا۔ اور دوسرا کفر یہ کہ خود خاتم اولیاء بن کر تمام رسولوں کو اپنا محتاج بنا لیا۔ اور تیسرا کفر یہ کہ وحدت الوجود جیسے کفریہ نظریے کا علم تمام رسول ان سے حاصل کرتے ہیں۔ اور چوتھا کفر یہ کہ نبوت میں سے صرف تشریعی نبوت ختم ہوئی ہے۔ اور پانچواں کفر یہ کہ اپنے کفریہ نظریے کے لیے غزوہ بدر اور تابیر نخل کے واقعات جیسی روایات کو دلیل بنایا۔ کیا غزوہ بدر کے قیدیوں کے بارے میں حضرت عمر کے فیصلے کا قبول کیا جانا اور اللہ کی طرف سے رسول اللہ صلی اللہ علیہ وسلم کے فیصلے کا رد کیا جانا اور تابیر نخل کے واقعے میں خود اللہ کے رسول صلی اللہ علیہ وسلم کا اپنے بارے یہ کہنا کہ تم امور دنیا کو مجھ سے بہتر جانتے ہو، اس بات کی دلیل ہے کہ ابن عربی، رسول اللہ صلی اللہ علیہ وسلم سے بہتر جانتا ہے یا رسول اللہ صلی اللہ علیہ وسلم اس کے مقابلے میں غلط ہو سکتے ہیں۔ کہاں سے اس کا کفر بولتا ہے! اور زیادہ حیرت ان بھونڈی تاویلیں کرنے والوں پر ہے جو غلام احمد قادیانی کی عبارتوں کی تاویلیں نہیں کرتے لیکن ایسی صریح کفریہ عبارات کی تاویلیں کرنے کی جرات کر لیتے ہیں۔ کیا ابن عربی کی عبارت کا سیاق وسباق وہ تاویلیں قبول کرتا ہے؟ اٹھا کر پھینک دیتا ہے۔ عربی عبارت بھی تمہارے سامنے ہے اور اس کا ترجمہ بھی۔ یہاں ہر کسی کا خیال ہے کہ وہ جیسے ابن عربی پر اتھارٹی ہے۔ حضرت شاہ صاحب یہ لکھتے ہیں کہ صدر الدین قونوی کو ابن عربی سمجھ نہیں آیا۔ اور یہ صدر الدین قونوی وہ شخص ہے کہ جس نے ابن عربی کے ساتھ 23 سال گزارے اور اس کا سوتیلا بیٹا تھا۔ فصوص الحکم کا ابتدائی شارح ہے اور جلال الدین رومی کا ساتھی ہے۔ اسے ابن عربی سمجھ نہیں آیا تو بھئی آپ کو کیسے سمجھ آ گیا! ہم یہ کیسے مان لیں کہ آپ کو سمجھ آ گیا۔ عجیب گورکھ دھندا بنا لیا ہے کہ جو ابن عربی کا نظریہ صحیح طور بیان کر دے، اسے ابن عربی سمجھ نہیں آیا۔ تو بھئی سمجھ نہیں آیا تو آپ سمجھا دیں۔ یہ عربی عبارات ہے اور ان کا ترجمہ بھی۔ بتلائیں کہاں ترجمہ غلط ہوا ہے۔  ہاں آپ نے تاویل کرنی ہے تو غلام احمد قادیانی کی عبارتوں کی تاویل اس سے زیادہ آسان ہے۔ تاویل لیے کیا چاہیے؛ تھوڑی سی ذہانت اور لفظوں کی ہیر پھیر۔ پھر بھلے ابن عربی کی طرح تاویل کر کے فرعون کو بھی مومن بنا لیں۔ پھر سوال وہی ہے کہ جہاں سے بحث چلی ہے کہ قادیانی کی عبارتوں کی تاویل کیوں نہیں کرتے ہیں جبکہ ابن عربی کی کفریہ عبارت کی تاویل کر لیتے ہیں۔ ابن عربی کی عبارت کی تاویل یہ کرتے ہیں کہ ابن عربی کے نزدیک خاتم اولیءا سے مراد بھی رسول اللہ صلی اللہ علیہ وسلم ہیں۔ تو گویا ابن عربی اتنا بے وقوف تھا جو یہ بات کہہ رہا ہے کہ رسول اللہ صلی اللہ علیہ وسلم، رسول اللہ صلی اللہ علیہ وسلم سے علم حاصل کرتے ہیں۔ جو ایسی بات کرے، اس کا دماغی توازن ہی خراب ہو سکتا ہے۔ اور ایسے شخص کی اتباع کی تم دعوت دیتے ہو بلکہ اس کے فلسفے کو دنیا کی عظیم فلاسفی گنواتے ہو جو ایسی ہذیان بکے کہ انسان اپنے آپ سے علم حاصل کرتا ہے۔ ابن عربی اتنا بے وقوف تھا کہ اسے غزوہ بدر اور تابیر نخل کی مثالیں دینی پڑیں یہ سمجھانے کے لیے کہ رسول بھی غلط ہو سکتا ہے۔ وہاں وہ رسول اور امتی کے علم میں فرق کرنے کے لیے یہ مثالیں بیان کر رہا ہے۔  ابن عربی آگے چل کر لکھتے ہیں: "ولمَّا مثّل النبي صلى الله عليه وسلم النبوة بالحائط من اللَّبِن وقد كَمُلَ سوى موضع لبنَة، فكان صلى الله عليه وسلم تلك اللبنة. غير أنه صلى الله عليه وسلم لا يراها كما قال لبِنَةً واحدةً. وأما خاتم الأولياء فلا بد له من هذه الرؤيا، فيرى ما مثله به رسول الله صلى الله عليه وسلم، ويرى في الحائط موضع لبنَتين، واللّبِنُ من ذهب وفضة. فيرى اللبنتين اللتين تنقص الحائط عنهما وتكمل بهما، لبنة ذهب ولبنة فضة. فلا بد أن يرى نفسه تنطبع في موضع تينك اللبنتين، فيكون خاتم الأولياء تينك اللبنتين. فيكمل الحائط. والسبب الموجِب لكونه رآها لبنتين أنه تابع لشرع خاتم الرسل في الظاهر وهو موضع اللبنة الفضة، وهو ظاهره وما يتبعه فيه من الأحكام، كما هو آخذ عن الله في السر ما هو بالصورة الظاهرة متبع فيه، لأنه يرى الأمر عَلَى ما هو عليه، فلا بد أن يراه هكذا وهو موضع اللبنة الذهبية في الباطن، فإِنه أخذ من المعدن الذي يأخذ منه الملك الذي يوحي به إِلى الرسول. فإِن فهمت ما أشرت به فقد حصل لك العلم النافع بكل شيء." [فصوص الحكم: ص 63] ترجمہ: "رسول اللہ صلی اللہ علیہ وسلم نے نبوت کو اینٹوں کی ایک دیوار سے تشبیہ دی ہے کہ جو مکمل ہو گئی لیکن اس میں ایک اینٹ کی جگہ باقی رہ گئی اور رسول اللہ صلی اللہ علیہ وسلم وہ اینٹ ہیں۔ اسی طرح خاتم اولیاء کے لیے بھی ضروری ہے کہ وہ ویسا ہی ایک خواب دیکھے جیسا کہ رسول اللہ صلی اللہ علیہ وسلم نے دیکھا ہے لیکن وہ یہ دیکھے کہ دیوار میں دو اینٹوں کی جگہ ہے؛ ایک سونے کی اور دوسری چاندی کی۔ تو یہ دو اینٹیں یعنی سونے اور چاندی کی ایسی اینٹیں ہیں کہ اگر نہ ہوں تو [نبوت کی] دیوار نامکمل ہے اور اگر ہوں تو [نبوت کی] دیوار مکمل ہے۔ تو اب خاتم اولیاء کے لیے ضروری ہے کہ وہ یہ دیکھے کہ وہ خود ان دو اینٹوں کی جگہ لے رہا ہے۔ تو خاتم اولیاء ہی یہ دو اینٹیں ہیں اور اسی سے یہ دیوار مکمل ہو گی۔ اب خاتم اولیاء اپنے آپ کو دو اینٹوں کے برابر کیوں دیکھ رہا ہے؟ اس کا سبب یہ ہے کہ وہ ظاہر شریعت میں خاتم رسل کے تابع ہے۔ اور خاتم رسل چاندی کی اینٹ ہے جو کہ اس علم کا ظاہری پہلو ہے۔ اور اس پہلو میں خاتم اولیاء، خاتم رسول کا متبع ہوتا ہے۔ اور خاتم اولیاء، اللہ سے اس علم کے باطنی پہلو کو بھی حاصل کر رہا ہوتا ہے کہ جس علم کے ظاہری پہلو میں وہ خاتم رسل کا متبع ہوتا ہے کیونکہ خاتم اولیاء حقیقت کو جیسے کہ وہ ہے، دیکھ رہا ہوتا ہے۔ تو خاتم اولیاء کے لیے ضروری ہے کہ وہ یہ خواب اسی طرح دیکھے کہ وہ سونے کی اینٹ ہے جو کہ اس علم کی حقیقت ہے کیونکہ خاتم اولیاء نے بھی یہ علم وہیں سے حاصل کیا ہے کہ جہاں سے وہ فرشتہ حاصل کرتا ہے جو رسول پر وحی نازل کرتا ہے۔ پس اگر آپ کو یہ بات اچھی طرح سمجھ آ گئی کہ جس کی طرف میں نے اشارہ کیا ہے تو تمہیں ہر چیز کا علم بہت اچھی طرح حاصل ہو جائے گا۔" اب اس میں پہلا کفر تو یہ ہے کہ اپنے آپ کو سونے کی اینٹ بنا دیا اور رسول اللہ صلی اللہ علیہ وسلم کو چاندی کی اینٹ۔ دوسرا کفر یہ ہے کہ یہ ہذیان بکا کہ نبوت کی دیوار ان دو اینٹوں کے بغیر مکمل نہ ہو گی۔ تیسرا کفر یہ بک دیا کہ خاتم اولیاء یعنی ابن عربی دو اینٹوں کے برابر ہے اور اس طرح اپنی فضیلت رسول اللہ صلی اللہ علیہ وسلم سے بھی دو درجے بڑھا دی کہ آپ صلی اللہ علیہ وسلم تو چاندی کی اینٹ ہیں جبکہ یہ سونے اور چاندی دو اینٹوں کے قائمقام ہے کیونکہ اس کے پاس علم کا ظاہر بھی ہے اور باطن بھی۔ علم کا ظاہر اسے خاتم رسل سے ملا ہے لہذا اس نے چاندی کی اینٹ کا مقام بھی حاصل کر لیا جبکہ علم کا باطن یعنی حقیقت اس نے براہ راست وہاں سے حاصل کی ہے جہاں سے حضرت جبرئیل علیہ السلام، خاتم رسل پر وحی نازل کرتے ہیں۔ اور اب علم کی حقیقت اس سے تمام انبیاء حاصل کرتے ہیں۔ تو اس سے بڑھ کر کفر کیا ہو گا!  یہی وجہ ہے کہ امام ذہبی نے کہا تھا کہ اگر فصوص الحکم میں کفر نہیں ہے تو دنیا میں کہیں بھی کفر نہیں ہے۔ اور ابھی تو ان عبارتوں پر ائمہ دین کی نقد ہم پیچھے پیش کر چکے اور ابن تیمیہ کی نقد کا تو ابھی تک ذکر بھی نہیں آیا کہ اس کا اپنا ہی ایک لیول ہے۔ تو جو شخص اپنے آپ کو رسول اللہ صلی اللہ علیہ وسلم سے افضل قرار دیتا ہے تو اب ہمیں تاویل کر کے یہ بتلاؤ گے کہ یہ اسٹوپڈ شخص یہ کہنا چاہتا ہے کہ رسول اللہ صلی اللہ علیہ وسلم کبھی اللہ سے علم حاصل کرتے ہوئے خاتم رسل بن جاتے ہیں اور کبھی خاتم اولیاء۔ اس کا فلسفہ سمجھنے کی کوشش کریں، اس کا دماغ نہیں پھرا ہوا تھا، قادیانی کا بھی دماغ خراب نہیں تھا۔ قادیانی نے سارا فلسفہ اسی ابن عربی سے لیا ہے۔ البتہ قادیانی کے دعوے اتنے بڑے نہیں ہیں جتنے ابن عربی کے ہیں۔ ابن عربی کا کفر تو قادیانی کے کفر سے بہت بڑھ کر ہے۔ ابن عربی فتوحات مکیہ میں ایک جگہ لکھتے ہیں: "السؤال الثالث عشر فان قلت ومن الذي يستحق خاتم الأولياء كما يستحق محمد صلى الله عليه وسلم خاتم النبوة فلنقل في الجواب الختم ختمان ختم يختم الله به الولاية المحمدية فأما ختم الولاية على الأطلاق فهو عيسى عليه السلام ۔۔۔ كما ان محمداً صلى الله عليه وسلم خاتم النبوة لانبوة تشريع بعده ۔۔۔ وأما ختم الولاية المحمدية فهي لرجل من العرب من أكرمها أصلاً ويداً وهو في زماننا اليوم موجود عرفت به سنة خمس وتسعين وخمسمائة ورأيت العلامة التي له قد أخفاها الحق فيه عن عيون عباده وكشفها لي بمدينة فاس حتى رأيت خاتم الولاية منه وهو خاتم النبوة المطلقة لايعلمها كثير من الناس وقد إبتلاه الله بأهل الانكار عليه …فلا يوجد ولي على قلب محمد صلى الله عليه وسلم هذا معنى خاتم الولاية المحمدية " [فتوحات مكية: 3/21] "تیرہواں سوال یہ ہے کہ اگر آپ یہ پوچھیں کہ جس طرح رسول اللہ صلی اللہ علیہ وسلم خاتم النبیین ہیں تو خاتم اولیاء کون ہے؟ تو ہم اس کے جواب میں کہیں گے کہ خاتم ولایت دو ہیں؛ ایک وہ جو ولایت محمدیہ کے خاتم ہوں گے اور دوسرے وہ جو عام ولایت کے خاتم ہوں گے۔ اور دوسرے خاتم اولیاء حضرت عیسی علیہ الصلاۃ والسلام ہیں ۔۔۔ جیسا کہ رسول اللہ صلی اللہ علیہ وسلم خاتم نبوت ہے اور آپ کے بعد تشریعی نبوت نہیں ہے ۔۔۔ اور جہاں تک خاتم اولیاء کی بات ہے تو وہ عرب میں سے ایک شخص ہو گا کہ جو اپنے نسب اور عمل دونوں وجہ سے معزز ہو گا اور وہ خاتم اولیاء ہمارے زمانے میں موجود ہے اور مجھے اس کے بارے 595ء میں معرفت حاصل ہوئی۔ اور میں نے خاتم اولیاء میں اس کی ختم ولایت کی وہ نشانی بھی دیکھی ہے جو حق سبحانہ وتعالی نے اس میں اپنے بندوں سے چھپا رکھی تھی۔ اور یہ سب مجھ پر فاس کے شہر میں کھلا ہے کہ میں نے خاتم اولیاء کو دیکھا اور یہی خاتم اولیاء، خاتم نبوت مطلق بھی ہے۔ اسے اکثر لوگ نہیں جانتے ہیں اور اللہ عزوجل نے اس خاتم اولیاء کو اس آزمائش میں ڈالا ہے کہ لوگ اس کا انکار کر رہے ہیں ۔۔۔"  اصل میں ابن عربی کے فلسفے پر یہ اعتراض ہوتا تھا کہ جب اس نے اپنے آپ کو خاتم اولیاء بنا لیا تو اب کیا اس کے بعد ولی نہیں ہوں گے؟ تو اس نے اس اعتراض کے جواب میں یہ فلسفہ بنایا کہ وہ ولایت محمدیہ کا خاتم ہے، ولایت عامہ کا نہیں۔ اور ولایت عامہ کے خاتم، حضرت عیسی ہوں گے۔ اسی طرح دیکھیں، بار بار ابن عربی یہ جملے دہراتا ہے کہ نبوت تشریعی ختم ہوئی ہے۔ پھر یہ کفر کہ خاتم اولیاء، خاتم نبوت مطلقہ ہے یعنی وہی بات کہ مطلق نبوت جاری تھی، تشریعی ختم ہو گئی تھی۔ اور یہ جس خاتم اولیاء کو ابن عربی نے دیکھا تھا، یہ وہ خود ہی تھا۔ اور یہ اس نے حالت کشف میں اپنے آپ کو خاتم اولیاء دیکھا ہے۔ بہت چالاک آدمی ہے کہ اپنی حیثیت کو اس طرح پردوں میں چھپا چھپا کر پیش کرتا ہے کہ اسے پہلے ہی سے اندیشہ ہے کہ اس کے کھلم کھلا دعووں کو لوگ رد کر دیں گے لیکن علماء اور فقہاء نے پھر بھی اس کے کفر کو بے نقاب کیا جسے اسے نے مختلف مقام پر بکھیر دیا تھا۔ آج کل ابن عربی کا شعری دیوان دیکھ رہا ہوں۔ اس میں تفصیل سے اس کے کشف موجود ہیں کہ جن میں وہ اپنے آپ کو خاتم اولیاء دیکھتا ہے۔ اور اس کے فاس شہر کے کشف اور ان کا شاعری میں بیان تو بہت معروف ہے۔ وہ سب مستقل کتاب میں ذکر کروں گا۔ ابھی اس کی نثر سے عبارت پیش کروں گا کہ وہ اپنے آپ کو ہی خاتم اولیاء قرار دیتا ہے۔  ابن عربی  ایک اور جگہ فتوحات میں لکھتے ہیں: "فكنت بمكة سنة تسع وتسعين وخمسمائة أرى فيما يرى النائم الكعبة مبنية بلبن فضة وذهب لبنة فضة ولبنة ذهب وقد كملت بالنباء وما بقي فيها شيء وأنا أنظر إليها وإلى حسنها فالتفت إلى الوجه الذي بين الركن اليماني والشامي هو إلى الركن الشامي أقرب فوجدت موضع لبنتين لبنة فضة ولبنة ذهب ينقص من الحائط في الصفين في الصف الأعلى ينقص لبنة ذهب وفي الصف الذي يليه ينقص لبنة فضة فرأيت نفسي قد انطبعت في موضع تلك اللبنتين فكنت أنا عين تينك اللبنتين وكمل الحائط ولم يبق في الكعبة شيء ينقص وأنا واقف أنظر واعلم أني واقف واعلم أني عين تينك اللبنتين لا أشك في ذلك وأنهما عين ذاتي واستيقظت فشكرت الله تعالى وقلت متأوّلا أني في الأتباع في صنفي كرسول الله صلى الله عليه وسلم في الأنبياء عليهم السلام وعسى أن أكون ممن ختم الله الولاية بي وما ذلك على الله بعزيز" [فتوحات مكية: 1/369] ترجمہ: "میں 599ء میں مکہ میں تھا کہ میں خواب میں دیکھتا ہوں کہ خانہ کعبہ کی ایک اینٹ سونے کی اور ایک چاندی کی، اور وہ اس طرح بنا ہوا ہے۔ خانہ کعبہ کی عمارت مکمل ہے، اس میں کچھ کمی نہیں ہے۔ اور میں کبھی اسے اور کبھی اس کے حسن عمارت کو دیکھ رہا ہوں کہ اچانک میری نظر رکن یمانی اور رکن شامی کے مابین طرف پر پڑتی ہے۔ اور رکن شامی کے قریب مجھے خانہ کعبہ کی دیوار میں دو لائنوں میں دو اینٹوں کی جگہ خالی نظر آئی؛ ایک سونے کی اینٹ اور دوسری چاندی کی اینٹ کی جگہ۔ دیوار میں اوپر والی لائن میں سونے کی اینٹ کی جگہ خالی تھی جبکہ نچلی لائن میں چاندی کی اینٹ کی جگہ خالی تھی۔ تو میں نے اپنے آپ کو دیکھا کہ میں نے ان دونوں اینٹوں کی جگہ پُر کر دی ہے جیسے کہ میں وہ دونوں اینٹیں ہوں۔ اور اس طرح خانہ کعبہ کی دیوار مکمل ہو گئی اور خانہ کعبہ کی عمارت میں کوئی کمی نہ رہ گئی۔ اور میں کھڑا یہ سب منظر دیکھ رہا ہوں۔ اچھی طرح سمجھ لو کہ میں کھڑا ہوں اور میں یہ جانتا ہوں کہ میں ہی وہ دونوں اینٹیں ہوں اور مجھے اس میں ذرہ بھی شک نہیں ہے۔ اور وہ دونوں اینٹیں میں ہی ہوں۔ اس کے بعد میں بیدار ہوا تو میں نے اللہ کا شکر ادا کیا۔ اور میں نے اس خواب کی یہ تعبیر کی کہ میں دو طرح سے متبع ہوں؛ ایک تو ایسے جیسے اللہ کے رسول صلی اللہ علیہ وسلم نبیوں میں ہیں اور دوسرا مجھے یہ امید ہے کہ مجھ پر ولایت ختم ہو چکی ہے اور یہ اللہ کے لیے مشکل نہیں۔" [جاری ہے]

##############################
https://web.facebook.com/hm.zubair.52/posts/3086534891376255
سیکس، سائیکالوجی اور سوسائٹی: کتابچے کی اشاعت ----------------------------------------------------- حسب معمول یہ کتابچہ ان پوسٹوں پر مشتمل ہے جو پہلے پہل فیس بک ٹائم لائن اور پیج پر شیئر کی گئی تھیں۔ اب انہی تحریروں کو تہذیب وتنقیح اور بعض اضافوں کے ساتھ ایک کتابچے کی صورت پبلش کیا جا رہا ہے۔ ڈاون لوڈ لنک ذیل میں موجود ہے۔ زیادہ مذہبی لوگ اس کتابچے کو ڈاون لوڈ نہ کریں اور نہ ہی پڑھیں کیوںکہ انہیں شکایت پیدا ہو جاتی ہے کہ حافظ صاحب کیسے کیسے موضوعات پر لکھتے رہتے ہیں۔ تو بھئی آپ کو کہا کس نے ہے کہ آپ ہماری ایسی تحریریں پڑھیں۔ ہم نے اپنی وال پر لکھا ہے، آپ کی وال پر نہیں کہ آپ کو مجبورا پڑھنا پڑ جاتا ہو۔ زیادہ مذہبی سے کیا مراد ہے، اس کے لیے ایک حکایت یاد آ گئی۔ یہ ضرور پڑھ لیں۔ باقی کتابچہ پڑھیں نہ پڑھیں۔ بدھ مذہب میں ایک حکایت بہت معروف ہے اور ہے بھی بہت گہری کہ دو بھکشو مذہبی تعلیم حاصل کرنے کے بعد اپنے گھر واپس جا رہے تھے کہ رستے میں ایک نہر پڑتی تھی۔ نہر میں خوب طغیانی تھی اور ایک خاتون نہر کے کنارے بیٹھی تھی۔ خاتون نے ان دونوں سے منت سماجت کی کہ اسے بھی نہر پار کروا دیں تو دونوں نے آپس میں بحث کی۔ ایک بھکشو خاتون کو نہر پار کروانے پر رضامند ہو گیا جبکہ دوسرا اس کے سخت خلاف تھا۔ اس کی وجہ یہ تھی کہ بدھ مت میں بھکشو کے لیے یہ جائز نہیں تھا کہ وہ غیر محرم عورت کو ہاتھ لگاتا اور یہ ایک پاپ تھا۔  بہرحال پہلا بھکشو جو کہ نسبتاً رحم دل تھا، اس نے عورت کو کندھے پر بٹھایا اور نہر پار کروا دی۔ نہر کی دوسری طرف عورت کو اپنے کندھے سے اتارا اور دونوں بھکشو اپنی منزل کی طرف چل پڑے۔ کافی دور جا کر دوسرے بھکشو نے پہلے سے کہا کہ تم نےاس عورت کو اپنے کندھے پر بٹھا کر بہت بڑا پاپ کیا ہے۔ تو پہلے نے کہا کہ میں تو اس عورت کو نہر کے کنارے اتار چکا ہوں لیکن میرا خیال ہے کہ تم نے اسے ابھی تک اپنے کندھوں پر سوار کیا ہوا ہے۔ تو یہ دوسرا بھکشو زیادہ مذہبی تھا۔  

##############################
https://web.facebook.com/hm.zubair.52/posts/3093535237342887
اعلانِ رجوع اور كچھ تلخ و شیریں باتیں  — احمد جاوید صاحب کوئی سال بھر پہلے ایک اصلاحی نشست میں دین داری کے حقیقی تقاضے کے موضوع پر میں نے کوئی گھنٹے ڈیڑھ کی گفتگو کی تھی۔ معمول کے مطابق وہ گفتگو ریکارڈ کر کے یوٹیوب پر اپلوڈ بھی کر دی گئی۔ کسی صاحب نے اس میں سے چار پانچ منٹ کا ایک حصہ نکالا اور اسے سوشل میڈیا پر ایک مخصوص حلقے میں پھیلا دیا۔ بعض دوستوں نے توجہ دلائی کہ اس کلپ میں تم نے جو باتیں کی ہیں ان سے یہ تاثر ملتا ہے کہ آج کے سبھی علما اور سارے مولوی بدتمیز اور جھوٹے ہیں۔ سب علما کو ایسا سمجھنا اور کہنا کبھی شدت ِ شکایت میں بھی نہ میرے خیال میں آیا نہ الفاظ میں۔ ظاہر ہے یہ بہتان  عظیم ہوتا، جو بے شمار کمزوریوں میں مبتلا ہونے کے باوجود مجھ سے سرزد نہیں ہوسکتا۔ میں نے ان دوستوں سے کہا بھی کہ اس پوری گفتگو کو سن لیا جائے تو شاید ایسا تاثر نہ پیدا ہو۔ لیکن پھر خود ہی خیال آیا کہ وہ کلپ سننے والوں کی اکثریت نے پوری گفتگو نہیں سنی ہوگی، اور اگر بتا بھی دیا جائے تو بھی وہ نہیں سنیں گے، اس لیے بہتر یہی ہوگا کہ میں اس کلپ سے براءت اور رجوع کا اعلان کردوں۔ ابھی سوچ ہی رہا تھا کہ ایک کلوزڈ گروپ میں اس کلپ کو شیئر کر دیا گیا۔ وہاں کچھ مخلص اور فاضل ممبران نے، خصوصاً مجیب الرحمٰن صاحب شامی نے اس پر ناگواری کا اظہار کیا۔ شامی صاحب کی ناگواری نے مجھ پر خاصا اثر کیا کیونکہ میں ان کی رائے کو بہت اہمیت دیتا ہوں۔ میں نے فوراً ہی رجوع بلکہ توبہ کی عبارت لکھ کر پوسٹ کر دی جسے شامی صاحب سمیت تمام خیرخواہوں نے خوش دلی سے قبول کر لیا۔ یہ قضیہ پوری طرح نمٹ چکا تھا کہ کچھ دن پہلے وہی کلپ پھر سے گردش کرنے لگا۔ اس مرتبہ زیادہ وسیع پیمانے پر۔ اس کلوزڈ گروپ میں پھر ایک شور مچ گیا کہ جاوید کے اعلانِ رجوع کے باوجود اس کلپ کو دوبارہ کیوں استعمال کیا جارہا ہے۔ وہاں کے کچھ احباب نےپھر مجھ سے فرمائش کی کہ تم اس رجوع کی تجدید کردو۔ تو ان حضرات کے مشورے کی تعمیل میں رجوع کی ایک عبارت اس گروپ میں پوسٹ کر چکا ہوں اور اس وقت اپنے رجوع اور توبہ کو ذرا بڑے پیمانے پر مشتہر کرنے کے لیے ریکارڈ بھی کروا رہا ہوں۔ ہر دیکھنے والے کو اجازت ہے کہ اسے جہاں چاہے استعمال کر لے۔ جو عبارت میں پوسٹ کی تھی وہ بھی سن لیں: میں اس کلپ پر معافی بھی مانگ چکا ہوں اور استغفار بھی کر چکا ہوں۔ اب جو مہربان بھی اسے نشر کر رہا ہے وہ دانستہ نادانستہ مجھ پر ظلم کر رہا ہے۔ ایک وضاحب البتہ کر دوں کہ یہ کلپ ایک گفتگو کا حصہ ہے۔ وہ گفتگو ایک ایسی مجلس میں ہوئی تھی جس میں دو تین علما اور مدارس کے کچھ طلبہ بھی موجود تھے۔ ان کے علاوہ بھی جو حضرات شریک تھے وہ سب کے سب حقیقی اور روایتی معنوں میں دین دار ہیں۔ اس گفتگو کا مجموعی تاثر بہرحال اس کلپ سے پیدا ہونے والے تاثر سے خاصا مختلف تھا۔ میری ساری عمر علما خاص کر اہلِ دل علما کی کفش برداری میں گزری ہے۔ یہ کیسے ہوسکتا ہے کہ مفتی محمد شفیع، مولانا ایوب دہلوی، مولانا مودودی، مفتی ولی حسن ٹونکی، مولانا سبحان محمود، مولانا عبد الجبار سلفی، پیر کرم شاہ ازہری، مولانا عبد العزیز کوئٹے والے اور مولانا عبدا لسلام نوشہروی رحمہم اللہ کا عاشق ِ زار علما کی شان میں گستاخی کا مرتکب ہو۔ بس اتنا ہے کہ آج کے اکثر علما میں جب مذکورہ بالا حضرات کا رنگ نظر نہیں آتا تو کبھی مایوسی اور کبھی شکایت پیدا ہوکر اظہار میں بھی آجاتی ہے۔ لیکن یہ شکوہ شکایت ایسی ہی ہے جو چھوٹوں کو اپنے بڑوں سے ہوجاتی ہے۔ یہ بات بہرحال آپ کو بھی محسوس ہوتی ہوگی کہ دین کی ترجمانی کی مسند پر زبردستی براجمان لوگ خود کو سلف کا وارث بناتے ہیں اور عام آدمی انھیں ایسا سمجھتا بھی ہے۔ اس صورت ِ حال کا پھیلاؤ اتنا زیادہ ہے کہ علماے حق بے اثر ہوتے جا رہے ہیں۔ بڑوں کا علمی، کرداری اور اخلاقی تسلسل خود ان کے جانشینوں میں بھی الا ماشاءاللہ کمزور پڑتا جارہا ہے۔ یہ سب دیکھ کر کبھی نوحہ منہ سے نکل جاتا ہے اور کبھی ہجو۔ لیکن یہ عذر ِ گناہ اپنی جگہ، اس کلپ میں جو کہا گیا ہے، اسے سن کر خود مجھے اپنے آپ سے نفرت محسوس ہوئی۔ اللہ معاف فرمائے اور ساتھ ساتھ ان اسباب کو بھی دور فرمائے جو اس معصیت کے محرک بنے۔ آمین۔ اس عبارت سے یہ تو واضح ہو گیا ہو گا کہ اس کلپ کو اگر ایک کُل کی حیثیت سے دیکھا جائے تو وہ نری بہتان طرازی ہے لیکن اگر اسے اصلی گفتگو سے ملا کر اس کے ایک چھوٹے سے جزو کے طور پر سنا جائے تو امید ہے کہ بہتان طرازی اور تہمت تراشی کا تاثر پیدا نہیں ہوگا۔ تاہم اس وضاحت اور صفائی کے بعد بھی اور علما پر بہتان باندھنے کی خفیف سی نیت بھی نہ رکھنے کے باوجود مجھے اپنے لیے یہی بہتر لگ رہا ہے کہ اس پر توبہ بھی کی جائے اور اسے سن کر جن لوگوں کی دل آزاری ہوئی ہے، ان سے معافی بھی مانگی جائے۔ توبہ اور معافی کا یہ عمل آج میں پبلکلی تیسری یا چوتھی بار کر رہا ہوں لیکن اپنے مخاطبوں کی ایک اچھی خاصی تعداد کی افتاد ِ طبع کو دیکھتے ہوئے یہ عرض کرنا بھی گویا اپنے ساتھ انھیں بھی گناہ سے بچانے کی کوشش ہےکہ اس کلپ سے جو نتیجہ نکالا گیا وہ میری مراد نہیں تھا۔ مجھ سے الحمد للہ بہتان وغیرہ کا جرم سرزد نہیں ہوا لیکن یہ تاثر پیدا ہوا تو اللہ کی پکڑسے ڈرتے ہوئے میں نے استغفار بھی کیا اور معذرت بھی۔ اسے آپ احتیاطی توبہ کہہ سکتے ہیں۔ تو یہ رجوع ایسا نہیں ہے کہ میں اپنے کسی غلط خیال اور برے گمان سے رجوع کر رہا ہوں۔ بلکہ یہ رجوع اس لیے تھا اور ہے کہ میری ایک بات کو سیاق و سباق سے کاٹ کر پیش کرنے کے نتیجے میں اچھے بھلے لوگوں کو جو کوفت اٹھانی پڑی اور خود مجھے اپنے آپ سے جتنی تکلیف پہنچی، اس کی تلافی بھی ہوجائے اور اگر اس میں میرے نفس کی کوئی بہت ہی مخفی چال کارفرما ہے جس کی خود مجھے خبر نہیں ہے، اس کی بھی معافی مل جائے۔ تو بہرحال، بالکل واضح لفظوں میں پھر دہرا رہا ہوں کہ اس کلپ پر ناکردہ گناہی کے باوجود توبہ بھی کرتا ہوں کیونکہ توبہ ہی بندگی کا شرف ہے، اور لوگوں سے معذرت طلب کرتا ہوں کیونکہ اپنے تئیں بے گناہی پر بھی معذرت اخلاق کی روح ہے اور خیر پر مبنی معاشرت کی اساس۔ اس وقت اپنی بے گناہی کا حوالہ دینا ضروری ہے کیونکہ چند مہربانوں نے میری توبہ کو اپنی فتح گرداننا شروع کر دیا ہے۔ میرا کسی بھی طرح کا کوئی سیاسی تشخص ہے نہ مقصد۔ ہاں، رائے ضرورہے اور وہ سب کے لیے منفی ہے اب ایک دوسری بات کرتا ہوں۔ اس مرتبہ میری اس کلپ کو منظور مینگل صاحب کی ایک حالیہ تقریر پر رد ِ عمل کی حیثیت سے پھیلایا گیا ہے۔ ایسا کرنے والوں میں اکثریت ان لوگوں کی ہے جو سیاسی وابستگیاں رکھتے ہیں۔ البتہ بعض دین دار حضرات نے بھی اس کی اشاعت کی۔ ان کا مقصد واضح تھا۔ وہ سمجھتے ہیں کہ مینگل صاحب کی تقریر دین اور اہل ِ دین کے استخفاف اور توہین کا سبب بن سکتی ہےتو انھوں نے مینگل صاحب ہی جیسے حلیے والے ایک ناچیز کی گفتگو کا ایک حصہ سوشل میڈیا پر ڈال دیا تاکہ لوگ یہ نہ سمجھیں کہ سبھی داڑھی ٹوپی والے مینگل صاحب کی طرح کے ہوتے ہیں۔ کاش یہ حضرات اس کلپ کی بجائے وہ پوری گفتگو اپنے کام میں لے آتے جس میں سے یہ کلپ بنایا گیا تھا۔ ایسا کر لیا جاتا تو مینگل صاحب کی تقریر سے پیدا ہوجانے یا ہو سکنے والے تحقیری اور تخریبی ردِعمل پر زیادہ بامعنی روک لگ جاتی۔ لیکن بہرحال، دینی مفاد میں یہ کام کرنے والوں سے مجھے کوئی شکایت نہیں البتہ سیاسی مقاصد میں اس کلپ کا استعمال کرنے والوں نے ٹھیک نہیں کیا۔ میں کسی بھی سیاسی جماعت سے دور کا بھی تعلق نہیں رکھتا، وہ چاہے لبرل ہو یا مذہبی۔ بلکہ یوں کہنا چاہیے کہ موجودہ سیاسی کلچر میں ایک لمحہ گزارنا بھی میرے لیے اقدامِ خودکشی سے کم نہیں ہے۔ میں جب اس پورے سیاسی نظام ہی کو غیر انسانی سمجھتا ہوں تو اس نظام میں کام کرنے والی یہ جماعت ہو یا وہ جماعت، میرے لیے یکساں طور پر بیزار کن ہے۔ تو اس بات کو بھی نظر میں رکھا جائے کہ میرا کسی بھی طرح کا کوئی سیاسی تشخص ہے نہ مقصد۔ ہاں، رائے ضرورہے اور وہ سب کے لیے منفی ہے، کہاں کی حزب ِ اقتدار اور کیسی حزب ِ اختلاف۔ بہرِ تقسیمِ قبور انجمنے ساختہ اند۔ اگر میں یہ دونوں ویڈیوز شیطان کے بہکاوے میں آکر پوری پوری دیکھ لیتا تو پھر ساری عمر سجدۂ استغفار میں گزار کر بھی اس سے پہنچنے والے اخلاقی، ذوقی اور باطنی نقصان کی تلافی نہ ہو پاتی۔ یہ پرزور وضاحت اس لیے کی ہے کہ مینگل صاحب کے دو ویڈیوز پر اپنی دیانت دارانہ رائے کا اظہار کر سکوں۔ ایک ویڈیو غالباً مینگل صاحب کے درس کی ہے اور دوسری ایک تقریر ہےجو انھوں نے حالیہ دھرنے میں فرمائی ہے۔ یہ دونوں ریکارڈنگز میں نے بس تھوڑی تھوڑی ہی دیکھی ہیں کیونکہ انھیں دیکھنا شروع ہی کیا تھا کہ مجھے شدید اور قطعی احساس ہوا کہ میں کسی بڑے گناہ کا ارتکاب کر رہا ہوں۔ ایسے بڑے گناہ کا ارتکاب جو شخصیت کو تباہ و برباد کر دیتا ہے۔ میرا خیال ہے کہ اگر میں یہ دونوں ویڈیوز شیطان کے بہکاوے میں آکر پوری پوری دیکھ لیتا تو پھر ساری عمر سجدۂ استغفار میں گزار کر بھی اس سے پہنچنے والے اخلاقی، ذوقی اور باطنی نقصان کی تلافی نہ ہو پاتی۔ اگر میری یہ بات کسی کو بلاوجہ کا مبالغہ لگ رہی ہے تو وہ ذرا ہمت کرے اور مولانا تقی عثمانی صاحب کو یہ وڈیوز دکھا دے، جی ہاں صرف دکھا دے اور خود بھی ان کے ساتھ بیٹھا رہے۔ ان کی جو بھی رائے ہو گی وہ یہ صاحب اپنی آنکھوں سے دیکھ لیں گے۔ ان شاء اللہ۔ تقی صاحب تو ماشاءاللہ بڑی ہستی ہیں، کسی بھی نیکوکار مسلمان کو اس وحشت ناک امتحان میں ڈال کر دیکھ لیں، پتا چل جائے گا کہ دینی حمیت کیا ہوتی ہے۔ یہی نہیں اسلام کی طرف مائل کسی غیر مسلم کو یہ وڈیوز یہ بتا کر دکھائیں کہ یہ اسلام کے ایک جید عالم ہیں تو کم از کم مجھے یقین ہے کہ وہ اسلام کی طرف اپنے میلان پر شرمسار ہو جائے گا۔ اس لیے جو لوگ ان کا دفاع کر رہے ہیں میرا انھیں ہاتھ جوڑ کر مشورہ ہے کہ حمیتِ جاہلیہ سے مشابہت رکھنے والی اس گروہ بندی اور جانب داری پر توبہ کریں۔ ان صاحب کو بہت بڑا عالم کہنا یا محض عالم کہنا بھی علمِ دین کی ماہیت اور خاصیت سے بے خبری ہے۔ علمِ دین اپنی ساخت میں ذہنی سے زیادہ اخلاقی ہے۔ خشیت ِ الہٰی کا سب سے زیادہ احساس عالمِ دین کو ہوتا ہے۔ یہ خشیت نہ ہو تو کثرت ِ معلومات تو ہوسکتی ہے، مناظرے جیتنے کے لیے درکار دلائل کا انبار بھی ہوسکتا ہے، آدمی شیخ الحدیث وغیرہ کے منصب پر بھی براجمان ہوسکتا ہے، لوگوں میں بخاریِ زماں بھی کہلا سکتا ہے لیکن عالمِ دین نہیں ہوسکتا۔ کون ہے جو ایمان داری سے اور خوف ِ خدا کو بیدار رکھتے ہوئے ان صاحب کے فحشیات کا دفاع کر سکتا ہے۔ اور پھر یہ ایک آدھ فقرے کی بات ہوتی تو چلو اسے کسی وقتی کمزوری کا غلبہ سمجھ کر نظر انداز کر دیا جاتا لیکن یہ تو صاف نظر آرہا ہے کہ یہ صاحب اس سوقیانہ پن اور ابتذال کے خود بھی مزے لے رہے ہیں اور دوسروں کو بھی لطف اندوز ہونے کی دعوت دے رہے ہیں۔ ہو سکتا ہے یہ بہت سارے مذہبی مسائل میں ہماری رہنمائی کر سکتے ہوں لیکن ایسی رہنمائی تو بہت سے منکرینِ اسلام بھی کر دیتے ہیں۔ جو لوگ ان کا دفاع کر رہے ہیں میرا انھیں ہاتھ جوڑ کر مشورہ ہے کہ حمیتِ جاہلیہ سے مشابہت رکھنے والی اس گروہ بندی اور جانب داری پر توبہ کریں۔ ان صاحب کو بہت بڑا عالم کہنا یا محض عالم کہنا بھی علمِ دین کی ماہیت اور خاصیت سے بے خبری ہے۔ مجھ سے پوچھا جائے اور چاہے ہزار بار پوچھا جائے، میرا جواب ان ایسے علما کے بارے میں اس کلپ میں موجود گفتگو سے بھی کہیں زیادہ سخت ہوگا۔ آخر میں ایک بات مجبوراً کہہ رہا ہوں کہ میرا ایک سلسلۂ ارادت مولانا حسین احمد مدنی ؒ سے ہےاور دوسرا شیخ الحدیث مولانا محمد زکریاؒ سے ہے۔ اس کے علاوہ میرے دینی ذوق کا غالب حصہ مولانا اشرف علی تھانویؒ کی تصنیفات کا فیضان ہے۔ مجھے مولانا رشید احمد گنگوہیؒ، حضرت شیخ الہندؒ، مفتیِ اعظم محمد شفیعؒ، مولانا خیر محمد جالندھریؒ اور مفتی ولی حسن ٹونکی ؒ سے والہانہ عشق ہے۔ لہٰذا میرے اس بلند آہنگ احتجاج بلکہ اظہارِ نفرت کو کوئی مسلکی رنگ نہ دیا جائے۔ جس مسلک کے وکیل بن کر بعض سادہ لوح افراد ایسی اخلاقی سطح رکھنے والے مدرّسوں اور مقرروں کا مجنونانہ دفاع کر رہے ہیں وہ بچارے کیا جانیں کہ اس مسلک کی بنیادی قدریں کیا ہیں یا یوں کہہ لیں کہ کیا ہوا کرتی تھیں۔ ہاں ماضی کا صیغہ استعمال کرنا ہی درست ہے، آج تو اچھے بھلے واجب الاحترام علما بھی، خصوصاً بڑے مدارس کے مہتممین تیزی سے زمانے کے رنگ میں رنگتے جا رہے ہیں۔ سو میں شاید بیس ہوں جو بیوروکریٹک سیٹ اَپ کو قبول نہ کر چکے ہوں۔ مجھے کم از کم تین مدارس کا تجربہ ہے کہ ان مہتممین یعنی حضرت صاحبان کی طرف سے اپنے مدرسے میں آنے کی پر شوق دعوت دی گئی مگر یہ دعوت خود مہتمم صاحب نے کبھی نہیں دی، ہر موقعے پر ان کے کسی چھوٹے ہی کا فون آیا کہ ہمارے حضرت صاحب کی دلی خواہش ہے کہ تم ان کے مدرسے کو وزٹ کرو اور یہاں اساتذہ و طلبہ سے خطاب کرو۔ ایک مرتبہ تو یہ ہوا کہ ایک بہت ہی بڑے مدرسے کے سرپرست اور مہتمم نے اسی افسر شاہی انداز سے مجھے بلوایا اور میں اپنی سعادت جان کر وہاں چلا بھی گیا۔ وہاں پہنچ کر یہ خبر ملی کہ مجھ سے ملاقات کے مشتاق حضرت صاحب کسی مسئلے میں پھنس گئے ہیں اور نہ آ سکیں گے۔ مجھے ذرہ برابر ناگواری نہ محسوس بلکہ دل سے دعا کی کہ حضرت صاحب کسی مشکل میں نہ پڑیں۔ اب عام اخلاقی قاعدے کے مطابق انھیں دو چار دن میں خود فون کر کے اس دن اپنی غیر حاضری پر معذرت کرنی چاہیے تھی مگر کچھ بھی نہیں۔ مجھ ایسوں کے لیے تو ان کا بلوانا ہی باعثِ اعزاز ہے مگر اب یہ خیال میری ہی کسی کمزوری سے شدت پکڑتا جا رہا ہے کہ بڑے بڑے دینی ادارے اسٹیبلشمنٹ کی طرح چلائے جا رہے ہیں اور ان کے سربراہان عمومی اخلاقی قدروں کی بھی پاسداری نہیں کرتے۔ حال ہی میں ایک بڑے حضرت کی طرف سے ایسی ہی ایک through proper channel طلبی ہوئی تو میں نے جی کڑا کر کے مہتممِ اعلیٰ صاحب کے پی اے سے صاف لفظوں میں کہہ دیا کہ حضرت جی سے کہہ دیں کہ اگر وہ ملنا چاہتے ہیں تو مجھ سے خود فون پر وقت لیں اور غریب خانے پر تشریف لے آئیں۔ ان کا فون میرا کوئی ماتحت یا شاگرد نہیں سنے گا، میں خود ہی ریسیو کروں گا۔ مذہبی مقتداؤں اور رہنماؤں کی اچھی خاصی تعداد اس متکبرانہ کلچر میں کھپ چکی ہے۔ اس انتہائی سنگین مرض پر اگر ہمارے بڑے علما کی توجہ نہ ہوئی تو ایک پرانے صوفی کے اس شعر میں مذکور صورتِ حال اکثر مدارس اور خانقاہوں کو خاکم بدہن اپنی لپیٹ میں لے لے گی۔ میرے اس بلند آہنگ احتجاج بلکہ اظہارِ نفرت کو کوئی مسلکی رنگ نہ دیا جائے۔ جس مسلک کے وکیل بن کر بعض سادہ لوح افراد ایسی اخلاقی سطح رکھنے والے مدرّسوں اور مقرروں کا مجنونانہ دفاع کر رہے ہیں وہ بچارے کیا جانیں کہ اس مسلک کی بنیادی قدریں کیا ہیں یا یوں کہہ لیں کہ کیا ہوا کرتی تھیں۔ خانۂ شرع خرابست کہ اربابِ صلاح در عمارتگریِ گنبدِ دستارِ خودند اسی طرح کتنے علما ہیں جو الحاد کی یلغار روکنے کی صلاحیت رکھتے ہیں؟ یہ تو مجھ ایسے جاہل کو بھی معلوم ہے کہ اس وقت سب سے بڑا مسئلہ خدا اور دین کے انکار کا ہے جو مسلم معاشروں میں جڑ پکڑ چکا ہے۔ اس خطرے کا سامنا ظاہر ہے کہ علمائے دین ہی کی ایک جماعت کو کرنا چاہیے۔ لیکن وہ متخصصین کہاں ہیں اور کیا کر رہے ہیں؟ اگر مجھ ایسے کچھ لوگ کوئی ٹوٹی پھوٹی کوشش کرتے بھی ہیں تو علما کی سرپرستی اور رہنمائی میسر نہیں آتی۔ بلکہ بعض اوقات تجدد وغیرہ کے طعنے سننے پڑتے ہیں، خاص طور پر ان خدائی فوجداروں سے جو ہماری روایت کی زمین پر زہریلی کھمبیوں کی طرح اگ پڑے ہیں۔ یہ لوگ خود کو روایتی علما کا ہراول دستہ سمجھتے ہیں۔ جھوٹ، غیبت، اجڈپن، بہتان وغیرہ ان کے اصلی ہتھیار ہیں جنھیں یہ بلیک میلروں اور بھتّا خوروں کی طرح بیدریغ استعمال کرتے رہتے ہیں۔ ایسے ہی ایک بلیک میلر مجھ ناچیز پر بھی مہربان ہیں اور مولوی كہلاتے ہیں۔ میرا مزاج ہے کہ خود پر تنقید کو دلچسپی بلکہ احسان مندی کے جذبے سے سنتا ہوں۔ مگر ان صاحب نے میرے اس طبعی مزاج کو متزلزل کر کے رکھ دیا۔ ان کی ساری تنقید کم فہمی اور اظہارِ خبث کا ملغوبہ ہے جسے جھوٹ اور بہتان کے طشت میں سجایا گیا ہے۔ علما کی طرف سے ان کے نام کی آڑ میں کذب و غیبت وغیرہ کی دکان آراستہ کرنے والی اس عجیب و غریب مخلوق پر کوئی سنجیدہ اور مضبوط گرفت کم از کم آج تک تو دکھائی نہیں دی، کل کا علم اللہ کو ہے۔ معافی چاہتا ہوں، زندگی میں شاید پہلی بار دل کے پھپھولے پھوڑ رہا ہوں اور اپنی مستقل حالت کے برخلاف اس طرح کی آپ بیتی سنانے پر مجبور کر دیا گیا ہوں۔ تو قصہ مختصر آج کے سچے اور باکردار اور بااختیار علما کی اکثریت اپنی کچھ نہایت اہم ذمہ داریاں ادا کرنے سے غافل یا قاصر نظر آتی ہے۔ اس مبارک طبقے کے ہم پر احسانات بھی اتنے زیادہ ہیں کہ شمار کرنا بھی مشکل ہے۔ علما کا سایہ سر پر سے ہٹ جائے تو ضلالت اور ہوا پرستی کی دھوپ ہمیں جلا کر رکھ دے۔ اور اسی طرح مدارس نہ ہوتے تو دین ہمارے معاشرے سے شاید غائب ہو چکا ہوتا۔ تاہم احسان مندی ہی کا تقاضا ہے کہ ملت کے ان حقیقی مقتداؤں کو جدید دنیا میں سر اٹھانے والی روحانی، عقلی اور اخلاقی بلاؤں کی طرف متوجہ کیا جائے جن سے وہی ہمیں بچا سکتے ہیں۔ لیکن بہت شرمندگی کے ساتھ عرض کر رہا ہوں کہ دین کی عمارت کو گرانے کا عزم کر کے یلغار کرنے والی ان طاقتوں سے مقابلے کی تیاری فی الحال ہمارے طبقۂ علما میں نظر نہیں آتی۔ ہم ایسے بے بضاعت مگر آج کی رزم گاہ میں پاؤں جمائے رکھنے کی کوشش کرنے والے تو غایتِ ادب سے حافظ کا یہ شعر بھی نہیں سنا سکتے کہ: شبے تاریک و بیمِ موج و گردابے چنیں ہائل کجا دانند حالِ ما سبکبارانِ ۔۔۔۔ اعلانِ رجوع اور كچھ تلخ و شیریں باتیں — احمد جاوید بشکریہ دانش

##############################
https://web.facebook.com/hm.zubair.52/posts/3098127506883660
کبھی وہابیوں کے لیے بھی نعت پڑھ دیں! ----------------------------------------- نعت کے بریلوی اور وہابی ذوق میں بہت فرق ہے۔ بریلوی نعت خوانوں نے جو نعتیں پڑھی ہیں، ان میں رسول اللہ صلی اللہ علیہ وسلم کی ذات سے محبت اور آپ کی مدح وثناء کا پہلو غالب ہے جبکہ دیوبندی اور اہل حدیث نعت خواں جب نعت پڑھتے ہیں تو اس میں رسول اللہ صلی اللہ علیہ وسلم کی اطاعت وفرمانبرداری اور آپ کے اسوہ کی اتباع کو زیادہ فوکس کیا جاتا ہے۔ تو دونوں مکاتب فکر اپنے مجموعی شعوری ڈھانچے اور کلچرل ساخت کے مطابق نعت پڑھ رہے ہیں۔ بلاشبہ بریلوی مکتب فکر کے پاس زیادہ پروفیشنل نعت خواں موجود ہیں کہ انہوں نے اس پر زیادہ محنت کی ہے لیکن ان میں دو مصیبتیں ہیں؛ ایک یہ کہ دوران نعت مخالف مکاتب فکر پر فقرہ کسنے سے باز نہیں آتے اور دوسرا یہ کہ شرکیہ الفاظ کثرت سے استعمال ہوتے ہیں۔ ایسے میں بہت ضروری ہے کہ اچھے بریلوی نعت خواں حضرات کو چاہیے کہ دیوبندیوں اور اہل حدیثوں کے لیے بھی نعت پڑھیں جیسا کہ سلفیوں نے ان کے لیے بھی قرآن پڑھا ہے۔ دیوبندی اور خاص طور جماعت اسلامی کے نعت خوان حضرات نے ایسا بہت سا کلام پڑھا ہے کہ جس میں شرکیہ الفاظ نہیں ہیں تو مجھے یہ سمجھ نہیں آتی کہ بریلوی نعت خواں حضرات کو ایسا کلام پڑھنے میں کیا مانع ہے؟ مجھے فصیح الدین سہروردی وغیرہ جیسے نعت خوانوں کی آواز پسند ہے اور دل کرتا ہے کہ کاش ان کی آواز میں کوئی ایسی نعت مل جائے کہ جس میں شرکیہ کلام نہ ہو لیکن بہت ڈھونڈے سے بھی نہیں ملتی۔ شاید ان سب کا مزاج ہی ایسا بن گیا ہے کہ وہ ایسی نعتیں پڑھ ہی نہیں سکتے یا وہ پڑھنا نہیں چاہتے حالانکہ ایسا ایسا خوبصورت کلام اور بڑے بڑے شعراء کا موجود ہے لیکن وہ کسی دیوبندی نعت خواں نے تو پڑھا ہو گا البتہ بریلوی نے نہیں۔ تو ایسے میں بڑے بھائیوں سے گزارش یہ ہے کہ کبھی کبھار نعت چھوٹے بھائیوں کے لیے بھی پڑھ دیا کریں۔ اور آپ کے چھوٹے بھائیوں کو کیسا کلام پسند ہے، تو اس کے لیے درج ذیل کلام سن لیں۔ یہ ماہر القادری صاحب کا کلام ہے کہ جسے نعمان شاہ بخاری نے پڑھا ہے اور بہت عمدہ پڑھا ہے اور بنوریہ میڈیا نے اسے شائع کیا ہے۔ لیکن بہر حال ورائٹی انسان کو پسند ہے کہ انسان کسی ایک ہی کو بار بار نہیں سن سکتا۔ یا شاہ صاحب کا اسٹائل حدر کا ہے اور کبھی مشق میں سننے کا دل کرتا ہے۔ تو اس لیے یہ عرض کر دی۔ اور اگر کسی بھائی کے نالج میں ایسے اور بھی اچھے نعت خواں ہوں جو شرکیہ کلام نہ پڑھتے ہوں تو کمنٹس میں شیئر کر دیں۔ مزید یہ کہ جس طرح اہل حدیث حضرات نے تلاوت قرآن مجید میں اچھے قراء پیدا کیے ہیں اور اس میں وہ بریلوی حضرات سے کافی آگے ہیں تو انہیں نعت کے میدان کو بھی فوکس کرنا چاہیے اور اچھے منجھے ہوئے نعت خوان پیدا کرنے چاہییں۔ بعض اوقات کسی بریلوی نعت خواں کی پڑھی ہوئی کوئی نعت دل کو لگ جائے تو پھر اس کی سلفی تاویل کر لیتا ہوں اور تاویل سے وہ نعت تو سلفی بن جاتی ہے لیکن ہر کسی کو شاید اتنی توفیق حاصل نہ ہو تو اسی لیے گزارش کر دی کہ بریلوی کبھی دیوبندی اور اہل حدیثوں کے لیے بھی نعت پڑھ دیں۔ اور اہل حدیث اس میدان کی طرف توجہ کر کے اچھے نعت خواں پیدا کریں کہ بلاشبہ نعت کا سننا یقینی طور رسول اللہ صلی اللہ علیہ وسلم سے شعوری اور جذباتی تعلق میں اضافے کا باعث بنتا ہے بشرطیکہ کلام اچھا ہو اور پڑھنے والا بھی عمدہ ہو۔ 

##############################
https://web.facebook.com/hm.zubair.52/posts/3100619623301115
ایک سے بڑھ کر ایک نمونہ ---------------------------- اسے کہتے ہیں؛ ایک سے بڑھ کر ایک نمونہ۔ اگر یہ محاورہ سمجھ نہ آیا ہو تو یہ ڈیڑھ منٹ کی ویڈیو دیکھ لیں۔ فواد چوہدری، عمران خان اور فردوس عاشق اعوان کے متضاد بیانات میں سے صحیح بیان کی نشاندہی کرتے ہوئے اور اس کے صحیح ہونے کی فیصلہ کن دلیل دیتے ہوئے۔ کمال است!

##############################
https://web.facebook.com/hm.zubair.52/posts/3100535413309536
اسلامی قانون وراثت پر لیکچرز ------------------------------- الحکمہ انسٹی ٹیوٹ کے تحت اسلامی قانون وراثت کو تین ویڈیو لیکچرز کی صورت میں ریکارڈ کروایا ہے۔ ایل۔ایل۔بی (LLB) کے ایک اسٹوڈنٹ نے اس خواہش کا اظہار کیا تھا کہ ان کا ایک پیپر اسلامی قانون وارثت (Islamic Law of Inheritance) پر بھی ہوتا ہے تو اس بارے میں کچھ لیکچرز ریکارڈ کروا دیے جائیں۔ تو اسلامی قانون وراثت کوئی لمبا چوڑا قانون نہیں ہے، مختصر سا قانون ہے۔ اور اس میں اہل سنت والجماعت میں فقہی اختلافات بھی نہ ہونے کے برابر ہیں۔ لہذا تین لیکچرز کی صورت میں اس قانون کا خلاصہ پیش خدمت ہے۔ ان لیکچرز میں جائیداد میں ورثاء کے حصوں کو عملی مثالوں کے ذریعے سمجھانے کی کوشش کی گئی ہے تا کہ سمجھنے میں آسانی رہے۔ 

##############################
https://web.facebook.com/hm.zubair.52/posts/3107205265975884
اسلامائزیشن آف سائنس: سائنس پرستی سے سائنس دشمنی تک کے رویوں کا تجزیاتی مطالعہ ---------------------------------------------------------------------------------------------------- یہ کتابچہ اس موضوع پر ہماری فیس بک کی تحریروں کا مجموعہ ہے کہ جنہیں تہذیب وتصحیح اور حک واضافے کے ساتھ شائع کیا جا رہا ہے۔ اسلام اور سائنس کے موضوع پر مختلف بیانیے اس وقت موجود ہیں کہ جن میں سے چند ایک معروف بیانیوں کو ہم نے اس کتابچے میں موضوع بحث بنایا ہے۔ اس کتابچے میں سب سے زیادہ زیر بحث حسن عسکری صاحب کا بیانیہ رہا ہے۔  اس بیانیے نے انصاری مکتب فکر سے وابستہ بہت سے اہل فکر ودانش کو متاثر کیا ہے اور ان حضرات کی تحریریں ماہنامہ "الساحل" میں پبلش ہوئی ہیں۔ خالد جامعی صاحب نے خاص طور اس موضوع پر کافی کچھ لکھا ہے اور لکھتے رہتے ہیں۔ ہمیں اس موضوع پر حسن عسکری صاحب اور ان کے متبعین کے نقطہ نظر سے بالکل بھی اتفاق نہیں ہے لیکن ان کی تحریریں اس اعتبار سے قابل ستائش ہیں کہ کسی نے اس موضوع پر کھل کا اظہار خیال تو کیا ہے اور ایک بیانیہ تو پیش کیا ہے۔ میں اکثر وبیشتر اپنے دوستوں سے کہتا رہتا ہوں کہ اس مکتب فکر کی تحریروں کا مطالعہ کریں کہ ان میں سے بعض حضرات محنت سے لکھتے ہیں۔ علاوہ ازیں اگر کسی کی بات سو فی صد درست نہیں ہوتی تو سو فی صد غلط بھی نہیں ہوتی لہذا سائنس اور ٹیکنالوجی کے حوالے سے جو نقطہ نظر انصاری مکتب فکر سے وابستہ حضرات پیش کر رہے ہیں، اس میں اضافی سچائی (relative truth) موجود ہے اگرچہ وہ کل حقیقت نہیں ہے۔  اگر یہ حضرات اسے حقیقت کے مطالعے کے لیے ایک زاویے کے طور پیش کریں تو بات پھر بھی چل جائے لیکن جب وہ اسے کل حقیقت بنا کر پیش کرتے ہیں تو پھر بات بگڑ جاتی ہے اور ایک ایسی فکر سامنے آتی ہے جو عدم توازن کا شکار لگتی ہے۔ تو ہمارا یہ کتابچہ اسی حوالے سے اس بیانیے پر ایک نقد ہے۔ ہمارا اس بیانیے سے بنیادی اختلاف یہ ہےکہ ہماری نظر میں سائنس فی نفسہ شر نہیں ہے بلکہ اس کا استعمال اسے خیر اور شر بنا دیتا ہے جبکہ ان حضرات کا اصرار یہ ہے کہ سائنس فی نفسہ شر ہے۔ سائنس سے ہماری مراد پیور سائنس ہے۔ 

##############################
https://web.facebook.com/hm.zubair.52/posts/3110557458973998
قرآن مجید جلانے پر اب تک کا بہترین ریسپانس جو مسلمانوں کی طرف سے دیا گیا۔ موقع کی مناسبت سے قرآنی آیات کا انتخاب بھی بہت عمدہ ہے۔

##############################
https://web.facebook.com/hm.zubair.52/posts/3116910325005378
علماء کی مجلس سے الحاد اور انکار خدا کے موضوع پر خطاب کی ویڈیو ریکارڈنگ

##############################
https://web.facebook.com/hm.zubair.52/posts/3115909871772090
جرابوں پر مسح کرنے کے بارے فقہاء کا موقف ----------------------------------------------- دوست کا سوال ہے کہ جرابوں پر مسح کرنے کے بارے فقہاء کا موقف کیا ہے؟ جواب: جرابوں پر مسح کرنے کے سب فقہاء قائل ہیں جیسا کہ اہل علم نے بیان کیا ہے۔ اور ہم اگر فقہاء سے بھی پیچھے چلیں جائیں یعنی صحابہ کرام رضی اللہ عنہم تک تو امام ابن حزم اور امام ابن قدامہ نے تو اس بارے صحابہ کا اجماع نقل کیا ہے کہ صحابہ میں سے کسی کا بھی جرابوں پر مسح کے حوالے سے اختلاف نقل نہیں ہوا ہے۔  البتہ فقہاء میں اس بارے میں اختلاف ہو گیا کہ کون سی جرابوں پر مسح ہو گا اور کون سی جرابوں پر نہیں ہو گا؟ تو دو قسم کی جرابوں کے بارے ان کا اتفاق ہے کہ ان پر مسح جائز ہے؛ ایک وہ جراب کہ جو جوتے میں ہو یعنی جوتوں سمیت جرابوں پر مسح کرنا اور دوسرا وہ جراب جس کے اوپر اور نیچے چمڑا لگا ہو۔ اس میں اور موزوں میں کچھ فرق ہے کہ موزے کل چمڑے کے ہوتے ہیں جبکہ یہ کل چمڑے کی نہیں ہوتی ہے۔ رہی عام جرابیں جیسا کہ اون وغیرہ کی جرابیں ہیں تو اس بارے حنفیہ اور حنابلہ کا موقف یہ ہے کہ اگر وہ جرابیں موٹی ہوں تو ان پر مسح کرنا جائز ہے جبکہ دوسرا قول مالکیہ اور شافعیہ کا ہے کہ ایسی جرابوں پر بھی مسح جائز نہیں ہے الا یہ کہ وہ جرابیں جوتوں کے ساتھ ہوں یا ان کے اوپر اور نیچے چمڑا لگا ہو۔ تیسرا قول ظاہریہ، امام ابن تیمیہ، محدثین کی ایک جماعت، بعض معاصر حنبلی علماء اور اہل الحدیث کی ایک جماعت کا ہے کہ جرابوں پر مسح جائز ہے، بھلے پتلی ہوں یا موٹی، اس سے فرق نہیں پڑتا۔ ہماری رائے یہی تیسری ہے۔  اختلاف کی وجوہات تین ہیں؛ ایک تو متواتر قراءت، دوسرا روایات اور صحابہ کے آثار اور تیسرا قیاس کا اصول۔ قرآن مجید کے الفاظ "وَامْسَحُوا بِرُءُوسِكُمْ وَأَرْجُلَكُمْ إِلَى الْكَعْبَيْنِ" میں ایک متواتر قراءت "أَرْجُلِكم" یعنی جر کے ساتھ بھی ہے۔ اگرچہ اس کے جوابات دیے گئے ہیں کہ جر کے ساتھ قراءت مراد لینے سے بھی مسح کا حکم لازم نہیں آتا ہے لیکن اس جواب کے بھی جوابات موجود ہیں۔ بہرحال عبد اللہ بن عباس، انس بن مالک، عکرمہ، شعبی، قتادہ، ابو جعفر صادق وغیرہ سے یہی مروی ہے کہ اصل حکم مسح کا ہے نہ کہ دھونے کا۔ لیکن ہماری نظر میں اصل حکم دھونے کا ہے جیسا کہ سنت سے ثابت ہے۔ جہاں تک جرابوں پر مسح کرنے والی روایات کی بات ہے تو ان کی صحت اور معانی میں محدثین اور فقہاء سے اختلاف مروی ہے۔ ہمیں ان روایات کی صحت پر اعتماد ہے اور اس کی ایک وجہ یہ بھی ہے کہ ان روایات کی تصدیق صحابہ کرام کے عمل سے بھی ہوتی ہے۔ تقریبا تیرہ صحابہ کے عمل سے ثابت ہوتا ہے کہ وہ جرابوں پر مسح کرتے تھے بغیر اس کی تفریق کیے کہ وہ موٹی ہوں یا پتلی۔ روایات اور آثار کی تحقیق اور تصدیق کے لیے علامہ جمال الدین قاسمی کی کتاب "المسح علی الجوربین" دیکھی جا سکتی ہے کہ جس پر شیخ احمد شاکر کا مقدمہ اور علامہ البانی کا ضمیمہ بھی دیکھنے کے لائق ہے۔  زیادہ تر فقہاء کے نزدیک حدیث مغیرہ کے معانی میں اختلاف ہوا ہے۔ حدیث مغیرہ میں ہے کہ رسول اللہ صلی اللہ علیہ وسلم نے جوتوں اور جرابوں پر مسح کیا۔ اب شوافع نے اس کا معنی یہ بیان کیا کہ جوتوں سمیت جرابوں پر مسح کیا لہذا محض جرابوں پر مسح درست نہیں ہے جبکہ حنابلہ اور حنفیہ نے کہا کہ یہ استدلال درست نہیں ہے اور حدیث کا معنی یہ ہے کہ آپ صلی اللہ علیہ وسلم نے جوتوں پر مسح کیا اور جرابوں پر بھی مسح کیا۔ لیکن ان دونوں نے جرابوں کے موٹا ہونے کی شرط لگا دی جبکہ روایت میں ایسی کوئی شرط موجود نہیں ہے، اس میں مطلقا جرابوں کا تذکرہ ہے۔ تو ہمارے نزدیک جرابوں پر مسح کرنے کے حکم کی حکمت رفع حرج یعنی تنگی کو دور کرنا ہے نہ کہ ان کا موٹا یا پتلا ہونا کہ موٹا یا پتلا ہونے کا وصف، حکم کی علت بننے کے لیے مناسب وصف نہیں ہے جبکہ خود جراب ہونا حکم کے لیے ایک مناسب وصف ہے۔

##############################
https://web.facebook.com/hm.zubair.52/posts/3118370278192716
سرسید احمد خان اور غلام احمد پرویز کے تفسیری نظریات کا جائزہ -------------------------------------------------------------------- روایت اور جدیدیت کے پروگرام قسط 9 کے تحت سرسید احمد خان اور غلام احمد پرویز کے تفسیری نظریات کا تجزیہ پیش کیا گیا ہے۔ 

##############################
https://web.facebook.com/hm.zubair.52/posts/3122792817750462
کتابوں کی اشاعت اور تقسیم کے لیے پبلشر چاہیے! -------------------------------------------------- ہر دوسرے دن لوگ واٹس ایپ یا میسنجر یا کسی درس یا لیکچر میں پوچھتے ہیں کہ آپ کی کتابیں کہاں سے مل سکتی ہیں اور میرا جواب یہ ہوتا ہے کہ آپ میری ٹائم لائن سے شیئر کیا گیا آن لائن نسخہ یا سافٹ کاپی پڑھ لیں۔ لیکن بہتوں کو ہارڈ کاپی چاہیے ہوتی ہے کہ سافٹ کاپی پڑھنے کی عادت نہیں یا کسی کو گفٹ کرنی ہے وغیرہ۔  میں نے اپنی کوئی دس کے قریب کتابیں خود سے پبلش کی ہیں، اپنے خرچے پر۔ اگرچہ سال بھر میں کتاب نکل جاتی ہے اور آپ کا خرچ کیا ہوا کسی قدر واپس مل جاتا ہے، پرافٹ کا تو کوئی سوال نہیں کہ اکثر لوگ کتاب گفٹ اور ہدیہ کے طور لینا چاہتے ہیں۔ اور میرے مزاج میں یہ نہیں کہ میں کتاب کا پیسہ مانگ سکوں بلکہ اکثر لوگ جو خریدنے آتے ہیں تو انہیں بھی تحفہ میں دے دیتا ہوں کہ ایک کتاب کے پیسے لینا جیسے عجیب سا محسوس ہوتا ہے۔ ابھی منصورہ میں وجود باری تعالی پر لیکچر تھا تو علماء نے کہا کہ ہمیں کتاب ہدیہ کریں تو 175 لوگوں کو کتاب ہدیہ کر دی۔  دوسرا مسئلہ یہ ہے کہ آپ پبلشر سے کتاب چھپواتے ہیں، مثلا ایک کتاب کی لاگت تین لاکھ ہے تو اب اس پبلشر نے اس پبلش کرنے میں اپنا پرافٹ رکھا اور ٹھیک ہے، اسے تو رکھنا ہے۔ لیکن اب وہ دوسری مرتبہ بھی پرافٹ مانگتے ہیں کہ آپ کی ہر کتاب بیچنے پر دس فی صد پرافٹ لیں گے۔ چلیں یہ بھی کر لیں کوئی حرج نہیں۔ لیکن اس کے باوجود کتاب ان سے نہیں نکلتی کیونکہ اس پر ان کے پیسے نہیں لگے۔ ابھی اپنی ایک کتاب صالح اور مصلح اردو بازار لاہور سے ایک معروف پبلشر سے شائع کروائی۔ انہوں نے پبلشنگ کا پرافٹ رکھا، پھر بیچنے کا پرافٹ رکھا اور سال میں ڈیڑھ سو کتاب بھی نہیں نکالی اور میں نے ساڑھے نو سو نکال لی۔ اگرچہ اس میں کافی ساری ہدیتا بھی تھی لیکن پھر بھی اتنی تو بک گئی کہ کم از کم مجھے کتاب پر خرچ ہوئے دو لاکھ تو واپس مل گئے اور اس سے زیادہ چاہیے بھی نہیں تھا۔  لیکن اس بیچنے کے لیے مجھے تردد کرنا پڑا کہ جہاں جمعہ پڑھانے گئے وہاں اعلان کر دیا، جہاں درس دیا وہاں ذکر کر دیا۔ تو کتاب تو نکلتی ہے لیکن لوگوں کو بتانا پڑتا ہے۔ اور یہاں آپ لوگوں کو بتلاتے ہیں کہ فلاں مکتبے پر میری کتاب ہے اور لوگ کہتے ہیں کہ وہاں سے نہیں مل رہی یا وہ کوریئر نہیں کر رہے۔ مجھ سے فیس بک سے ہی دو اڑھائی سو لوگ ایک کتاب خرید ہی لیتے ہیں۔ لیکن ان سب کو مجھے خود بھیجنی پڑتی ہے بذریعہ پارسل۔ تو ہم کتاب بھی لکھیں، پبلش کروانے کا خرچہ بھی کریں، اس کی مارکیٹنگ بھی کریں، اس کو ڈسپیچ بھی کریں، پھر جا کر اس کی قیمت کچھ واپس ملتی ہے تو ایک ریسرچر کے پاس اتنا وقت کہاں ہوتا ہے بھئی؟ اور پھر بیسیوں لوگوں کی شکایت کہ کتاب نہیں بھجوائی۔ وقت ہی نہیں ہے کہ میں ایک محقق، معلم اور مدرس ہوں، اسی کی مصروفیت اتنی زیادہ ہے کہ کیا بتلاؤں۔ ابھی مکالمہ کتاب پبلش کروائی تھی جو 800 صفحات پر مشتمل تھی تو پبلشر نے شائع کرنے کے بعد کہا کہ میرے پاس تو رکھنے کی جگہ نہیں ہے۔ لہذا ڈیڑھ سو رکھ کر باقی کتاب گھر بھجوا دی کہ جسے رکھنے کے لیے ایک پورا کمرہ چاہیے۔ تو ایسے میں تو بیگم صاحبہ یہی کہتی ہے، یا تم گھر میں سما سکتے ہو یا تمہاری کتاب۔ دونوں کا اکٹھا آنا تو مشکل ہے کہ جگہ ہی اتنی ہے۔ اب فیصلہ تم کر لو۔ تو کوئی ایک مسئلہ ہو تو بندہ بات کرے، لوگ تو بڑے آرام سے کتاب مانگ لیتے ہیں۔  تو اب میں نے سوچ لیا تھا کہ جو کتابیں پبلش ہو چکیں تو اب نہیں دوبارہ پبلش نہیں کروانا لیکن لوگوں کی بہت ڈیمانڈ رہتی ہے کہ فکر غامدی پبلش کروائیں، صالح اور مصلح شائع کروائیں، فلاں کتاب چاہیے۔ اور مجھے یہ فکر ہوتی ہے کہ میں نے اگلی جو دس کتابیں لکھ رکھی ہیں، انہیں پہلے پبلش کرواؤں کہ پچھلی تو پبلش ہو کر ریکارڈ کا حصہ بن گئیں۔ اور میرے پاس تو اتنے وسائل نہیں ہیں کہ سب ہی پبلش کروا دوں۔ بس اللہ کی بھی تقسیم ہے کہ کچھ کو وسائل دے دیے ہیں اور کچھ کو سوجھ بوجھ۔۔ جو کچھ کر سکتے ہیں، ان کے پاس وسائل نہیں ہیں۔ اور جن کے پاس وسائل ہیں، ان کے پاس کچھ کرنے کو وژن ہی نہیں ہے۔  تو اس وقت اپنی کتاب "مکالمات" آخری مراحل میں ہے کہ جس میں حالیہ دس کتابچوں کو مزید اضافوں کے ساتھ جمع کیا ہے جن میں روایت اور جدیدیت، اسلامائزیشن آف سائنس، غلبہ اسلام کے لیے سائنس اور ٹیکنالوجی کی اہمیت، آسان دین، ازدواجی زندگی مسائل اور حل، تعلق کی سائنس، سیکس سائیکالوجی اور سوسائٹی، خوابوں کی تعبیر کے اصول وضوابط اور ڈیپریشن کا علاج وغیرہ شامل ہیں۔ بہت سے لوگ ان کتابچوں کی ہارڈ کاپی مانگ رہے تھے تو سو ان کو ایک جگہ جمع کر دیا ہے کہ جس کی سافٹ کاپی جلد ہی پبلش کر دوں گا۔  لیکن اگر کوئی پبلشر اسے یا میری دیگر کتابوں کو پبلش کرنا چاہے تو ضرور رابطہ کر لیں، میں اسے فری میں پبلشنگ کے لیے دے دوں گا، مگر تین شرائط کے ساتھ کہ آن لائن کاپی میں پھر بھی فری میں شیئر کروں گا، اسے وہ نہیں روکے گا۔ دوسرا کتاب کی اشاعت اچھے پیپر پر کرے گا نہ کہ ردی یا اخباری کاغذ پر اور تیسرا کتاب کے حقوق مصنف کے نام ہی رہیں گے۔ اب تو جو مجھ سے کتاب مانگتا ہے تو میں اسے یہی کہتا ہوں کہ کوئی پبلشر جاننے والا ہے تو اسے کہہ دو کہ شائع کر دے۔ تو اس حوالے سے ایک عمومی میسج تیار کر دیا۔ ہماری کتابوں کی سافٹ کاپی بھی آپ کے پاس ہے، میسج بھی آ گیا۔  تو اگر آپ چاہتے ہیں کہ کتاب شائع ہو تو کسی پبلشر سے کہیں کہ اسے شائع کر دو اور دین کے اس کام میں اپنا بھی حصہ ڈالیں، سب ذمہ داری ہماری ہی نہیں ہے۔ لکھ کر فری میں سافٹ کاپی میں بانٹ دیا تو یہ ہمارا حصہ کم ہے کیا۔ اگر یہ دین کا کام ہے اور واقعی میں ہے تو آپ لوگوں کی بھی تو کوئی ذمہ داری ہے ناں، جو اسے خریدنا چاہتے ہیں، ان سے بات کر رہا ہوں۔ تو کم از کم اتنا کر لیں کہ اس کی اشاعت کے لیے کسی پبلشر سے بات کر لیں۔ اور آخری بات کہ اب ہم اتنا بھی گیا گزرا نہیں لکھتے کہ پبلشر کو پریشانی ہو کہ کتاب نہیں نکلے گی۔ ان شاء اللہ، نکلے گلی۔ فکر غامدی کے پانچ ایڈیشن نکل گئے، ابھی بھی لوگ مانگتے ہیں۔ یہی حال صالح اور مصلح کتاب کا بھی ہے۔ باقی مجھے اگر اپنے پیسوں کی ہی پبلش کروانی ہے تو وہ تو مجھے کروانی آتی ہے۔ جزاکم اللہ خیرا۔

##############################
https://web.facebook.com/hm.zubair.52/posts/3133067816722962
اضطراری حالت میں نکاح متعہ کرنے یا لونڈی رکھنے کا جواز [قسط دوم] ------------------------------------------------------------------------- اس بارے پچھلی قسط پر کچھ سوالات موصول ہوئے، جن کی وضاحت میں یہ دوسری قسط مرتب کی جا رہی ہے۔ دوست کا سوال ہے کہ دوسری شادی کو قانونا کیسے لازم کیا جا سکتا ہے اور اس لزوم کا شرعی جواز کیا ہے؟ جواب: دیکھیں، دوسری شادی کے حوالے سے قوانین تو پہلے ہی سے لاگو ہیں لیکن یہ قوانین اور ضابطے دوسری شادی پر پابندی اور روک سے تعلق رکھتے ہیں اور سب علماء نے ان قوانین کو عملا قبول کیا ہوا ہے۔ کیا آپ پاکستان کے کسی معروف عالم دین کا نام بتلا سکتے ہیں کہ جنہوں نے دوسرا نکاح اس غرض سے اعلانیہ پڑھا کر اس کی تشہیر کی ہو کہ جب شرع میں اس کی اجازت ہے تو قانون کون ہوتا ہے؟ اسی طرح ہمارے قانون نے 18 سال سے کم عمری میں شادی کو قانون کی خلاف ورزی کہا ہے جبکہ شرعا جائز ہے اور علماء اس قانون کی پابندی کرتے ہیں۔ تو ہم یہ کہہ رہے ہیں کہ قانون بنانے والے تو اکثر وہ لوگ ہیں، جنہیں دوسری تو کیا پہلی شادی کی بھی ضرورت نہیں ہے کہ ان میں حلال وحرام کی تمیز ہی نہیں ہے الا ما شاء اللہ۔ یہ حلال وحرام کا مسئلہ تو مذہبی آدمی کا ہے کہ اس پر اللہ کے ہاں جواب دہی کا احساس اور خوف غالب رہتا ہے۔ تو لبرل آدمی کو اس سے فرق نہیں پڑے گا کہ آپ پہلی شادی پر بھی پابندی لگا دیں یا زنا کو قانونا جائز کر دیں کہ اس کی خواہش تو پوری ہوتی رہتی ہے اور اس کے پاس اس کے بیسیوں رستے ہیں۔ ایسے قوانین سے فرق تو مذہبی آدمی کو پڑتا ہے۔ لہذا مذہبی جماعتوں کو یہ کوشش کرنی چاہیے کہ دوسری شادی کے حق میں قانون سازی ہو نہ کہ اس کے خلاف۔ پھر اس پر یہ شبہ کہ اس سے عورتوں کے حقوق متاثر ہوں گے، بھی درست نہیں ہے۔ اس کی وجہ یہ ہے کہ مرد نے دوسری شادی بھی تو کسی عورت سے ہی کرنی ہے، یا مرد سے کرنی ہے؟ جب عورت سے ہی کرنی ہے تو عورت کا ہی فائدہ ہوا۔ اگرچہ پہلی کا نہیں ہوا لیکن دوسری کا ہو گیا اور وہ دوسری بھی تو عورت ہی ہے۔ اور وہ اسے اپنا فائدہ سمجھ رہی ہے تو ہی اس کے عقد ثانی میں آ رہی ہے ناں۔ اور ہم نے تجویز یہ پیش کی تھی کہ دوسری شادی بیوہ، طلاق یافتہ یا خلع یافتہ ہونی چاہیے تا کہ ان عورتوں سے نکاح کا رجحان بڑھے کہ جن سے نکاح کو معاشرے میں ایک عیب سمجھ لیا گیا ہے۔ تو ایسا قانون بنانے سے دونوں کو فائدہ ہو گا، مرد کو بھی اور عورت کو بھی یعنی نوع مرد اور نوع عورت کو۔ مرد کو اس اعتبار سے کہ دوسری شادی کا رواج بڑھے گا اور عورتوں میں اس کو ذہنا قبول کرنے کی صلاحیت پیدا ہو گی۔ اور عورت کو اس اعتبار سے کہ وہ بیوہ، طلاق یافتہ اور خلع یافتہ عورت جو ساری زندگی تنہائی میں گزار دیتی ہے، اسے کوئی سہارا میسر آ جائے گا۔ دوسرا فائدہ عورتوں کو یہ ہو گا کہ جب معاشرے میں طلاق اور خلع لینے والی عورت سے نکاح کا رواج پڑ جائے گا تو کوئی بیوی اپنے شوہر کے ظلم صرف اس ڈر سے ساری زندگی برداشت نہیں کرے گی کہ مجھے اس کے بعد کوئی آپشن نہیں ملے گا۔ اور دوسری شادی مردوں کے ساتھ عورتوں کے لیے بھی ایک معمول کی چیز بن جائے گی۔ تو یہ اہل علم کے غور کے لیے بس ایک تجویز تھی اور کچھ نہیں۔ اگر قابل غور نہیں ہے تو سائیڈ پر رکھ دیں۔ ایک دوست نے کہا کہ اسلام نے جب غلامی کے ادارے کو ختم کر دیا تو اب اس کے دوبارہ احیاء کی بات کرنا حکمت کے منافی ہے۔ جواب: دیکھیں، یہ غلط فہمی ہے کہ اسلام نے غلامی کا ادارہ ختم کر دیا ہے بلکہ میں تو یہ بھی کہوں گا کہ یہ بھی غلط فہمی ہے کہ اسلام نے غلامی کے ادارے کی حوصلہ شکنی کی ہے۔ یہ سب بیانیے مغربی فکر وفلسفہ کی یلغار کے رد عمل میں وجود میں آئے ہیں۔ اگر اسلام نے غلامی کے ادارے کو ختم ہی کرنا تھا یا اس کی حوصلہ شکنی کرنی تھی تو غلاموں اور لونڈیوں کے احکام قرآن مجید میں بیان کر کے انہیں ابدی کیوں بنا دیا؟ سورۃ المومنون میں واضح طور فرمایا کہ اہل ایمان کو دو طرح سے اپنی جنسی خواہش پوری کرنے کی اجازت ہے؛ بیوی سے اور لونڈی سے۔ اسی طرح سے احادیث میں بھی غلاموں اور لونڈیوں کے احکام بیان ہوئے ہیں۔ اور فقہاء میں سے کسی نے بھی یہ نہیں کہا ہے کہ غلامی کو اسلام نے منسوخ کر دیا ہے۔ البتہ یہ بات درست ہے کہ اسلام نے غلامی کا ادارہ پیدا نہیں کیا ہے لیکن اسے ختم بھی نہیں کیا ہے۔ اب بعض لوگوں کو یہ غلط فہمی پیدا ہوئی کہ اسلام نے عملا غلامی کے ادارے کو ختم کر دیا کہ بہت سے گناہوں کے کفارے میں غلام آزاد کرنے کا حکم دے د یا وغیرہ وغیرہ۔ یہ بھی رد عمل کا بیانیہ ہے۔ اسلام نے عملا غلامی کو ختم کرنا ہوتا تو سب سے پہلے نئے غلام بنانے پر پابندی لگائی جاتی اور وہ لگائی ہی نہیں گئی۔ اوائل اسلام میں رسول اللہ صلی اللہ علیہ وسلم اور خلفائے راشدین کے دور میں بھی جنگوں میں کفار کو غلام بنایا جاتا رہا۔ تو ایک طرف غلاموں کی تعداد میں اضافہ کیا جا رہا تھا اور دوسری طرف ان کے آزاد کرنے کا ثواب بھی تھا لیکن اس سے یہ کیسے لازم آتا ہے کہ اسلام نے اس ادارے کو ختم کرنے کی ٹھان لی تھی اور پھر اس کے عملا ختم ہونے میں بھی چودہ سو سال لگ گئے۔ یہ دلیل تو ایسی ہی ہے جیسا کہ یہ کہنا کہ اسلام نے گناہوں کے کفارہ کے لیے صدقہ کرنے کا حکم دیا ہے تو اس سے اسلام کا مقصود یہ ہے کہ انسان کے پاس پیسہ نہ رہے۔ یہ دلیل کا کوئی انداز نہیں ہے۔ تو اہل علم کا اس بات پر اتفاق ہے کہ آج بھی غلامی کے اسباب میں سے ایک سبب باقی ہے اور وہ میدان جنگ میں ہاتھ آنے والے کفار ہیں کہ اگر ان کے بارے امیر المومنین یہ فیصلہ کریں کہ وہ مسلمان سپاہیوں میں تقسیم کر دیے جائیں تو یہ جائز ہو گا۔ ہم نے اس پر یہ سوال اٹھایا تھا کہ کیا دور نبوت یا خلفائے راشدین یا فقہاء اور محدثین کے دور میں غلام صرف جنگوں کے ذریعے بنتے تھے؟ اور کیا کوئی ایسا قاعدہ کلیہ معروف تھا کہ صرف ایسے ہی غلام کی خرید وفروخت جائز ہے جو میدان جنگ میں ہاتھ آئے ہوں؟ تو اسلام کے آنے سے پہلے اور بعد میں بھی غلامی کے آٹھ اسباب معروف تھے؛ جنگی قیدی غلام تصور ہوتے تھے۔ لوٹ مار میں انسانوں کو اٹھا کر غلام بنا کر بیچ دیا جاتا تھا۔ کسی جرم کی سزا کے طور کسی کو غلام بنا لیا جاتا تھا جیسا کہ قتل یا چوری یا زنا کی سزا میں مجرم غلام بنا لیا جاتا تھا۔ چوری کے بدلے غلام بننے کا ذکر تو سورہ یوسف میں بھی ہے کہ یہ مصر کا قانون تھا۔ اسی طرح  مقروض جب قرض ادا نہ کر سکتا تھا تو غلام بنا لیا جاتا۔ والدین اپنی اولاد کو غربت کی وجہ سے بیچ دیتے تھے۔ کوئی شخص اپنا قرض اتارنے کے لیے یا کوئی ضرورت پوری کرنے کے لیے اپنے آپ کو بیچ دیتا تھا۔ غلام کی اولاد غلام ہوتی تھی۔ اور جو کسی بڑے قبیلے کی طرف اپنے آپ کو منسوب کر لیتا تھا تو اسے بھی بعض اوقات اس کا غلام سمجھا جاتا تھا۔ تو ہم یہ بھی نہیں کہہ رہے کہ اسلام یہ کہہ رہا تھا کہ ان طریقوں سے غلام بناؤ۔ اسلام میں غلام بنانے کے کچھ طریقے جائز ہیں اور کچھ ناجائز ہیں جیسا کہ میدان جنگ میں حاصل ہونے والے کفار کو غلام بنایا جا سکتا ہے لیکن کسی آزاد کو بیچ کر غلام نہیں بنایا جا سکتا۔ لیکن مارکیٹ میں یہ سب آٹھ قسم والے غلام بک رہے تھے اور اسلام میں ان کی خرید وفروخت کی کوئی ممانعت کی نص موجود نہیں ہے یعنی ہمارے علم میں نہیں ہے۔ تو اسلام نے غلامی کا ادارہ پیدا نہیں کیا اور نہ ہی کرنے آیا ہے لیکن دنیا میں رائج غلامی کے ادارے یا اس کی مختلف صورتوں کے ساتھ تعامل کے بارے ایک رائے ضرور رکھتا ہے۔ تو ہمارے کہنے کا مقصد یہ تھا کہ بھلے روایتی غلامی (chattel slavery) ختم ہو گئی ہو لیکن غلامی ختم نہیں ہوئی بلکہ اس کی کچھ اور صورتیں دنیا میں رائج ہو گئی ہیں مثلا ً ہیومن ٹریفکنگ (human trafficking) پر کوئی آرٹیکل دیکھ لیں تو بات کسی قدر سمجھ آ جائے۔ تو اب میں یہ بھی نہیں کہہ رہا کہ ہیومین ٹریفکنگ کے ذریعے انسانوں کا لین دین جائز ہے۔ یہ تو بطور مثال بیان کیا ہے کہ سالانہ تقریباً آٹھ لاکھ انسانوں کی صرف اس ذریعے سے خرید وفروخت ہوتی ہے۔ تو اہل علم کے کرنے کا کام یہ ہے کہ جدید غلامی کی مختلف صورتوں کے بارے اچھی طرح جانکاری کے بعد یہ حکم لگائیں کہ کون سی صورت شرعی اعتبار سے غلامی میں شامل ہے اور کون سی نہیں؟  مثال کے طور پر یہ سوال کہ اگر کوئی شخص اپنے آپ کو بیچنا چاہے تو کیا یہ جائز ہے؟ احادیث میں جس کی ممانعت ہے، وہ یہ ہے کہ کوئی دوسرا شخص کسی آزاد کو غلام بنا کر نہ بیچے۔ ایک انسان مقروض ہے، اس پر پچاس لاکھ کا قرض ہے، وہ یہ چاہتا ہے کہ کوئی میرا قرض ادا کر دے اور میں اس کے عوض اپنا آپ اس کو بیچ دوں، تو کیا اس سے شرعا غلامی ثابت ہوتی ہے یا نہیں؟ اب اس پر ایک دوسرا سوال بھی ہے کہ چلیں یہ شرعا جائز نہیں ہے کہ کوئی اپنے آپ کو بیچ دے لیکن ایک شخص نے اپنے آپ کو اس طرح سے بیچ دیا اور وہ مارکیٹ میں آ گیا تو کیا ایسے شخص کی خرید وفروخت جائز ہے؟ اور اس میں شرعی ممانعت کی نص کیا ہے؟ تو یہ سوالات ہیں، جوابات نہیں ہیں اور نہ ہی کسی رائے کا اظہار ہے۔ اسی طرح کئی دوستوں نے سوال کیا کہ حالت اضطرار میں متعہ اگر جائز مان لیا جائے تو حالت اضطرار کا تعین کیسے ہو گا؟ جواب: دیکھیں، میں یہ نہیں کہا کہ حالت اضطرار میں آپ متعہ جائز مان لیں۔ میں نے تو صرف اتنا کہا ہے کہ ہمیں بہت سے مسائل میں علمی مباحثے کا دروازہ کھولنا چاہیے۔ سوالات پر قدغنیں لگانا یا سوچوں کو تنگ کر دینا یا عصر حاضر کے مسائل کو حل کرنے میں بس ایک ہی لگے بندھے رویے کے ساتھ جواب دینا کہ  ہر چیز کو کبھی احتیاط، کبھی تقوی اور کبھی فقہی جمود کی نذر کرتے ہوئے منع کر دو تو ایسا کرنے سے دین اسلام عصر حاضر سے غیر متعلق ہو کر رہ جائے گا۔ تو منع کرنے والے تو بہت موجود ہیں اور اجازت دینے والے بھی۔ لیکن علمی مباحثے کا دروازہ کھولنے والے کم ہیں اور ہم یہی چاہتے ہیں۔ تو یہ مباحثہ بھی علماء کی طرف سے ہو اور اصولی بنیادوں پر ہو۔ اور بھلے اس کے بعد عدم جواز کا فتوی دے دیں، کم از کم یہ تو لگے گا کہ کچھ غوروفکر کیا ہے، محنت کی ہے، نصوص کو دیکھا ہے۔ بس یہ نہیں کیا کہ کہ آنکھیں بند کر کے ہر چیز کو ناجائز کہہ دو اور اگر کوئی آگے سے سوال کر لے تو فتوے کی تلوار لٹکا دو۔ تو نکاح متعہ کے بارے میں جب میں نے نصوص کا مطالعہ کیا تو مجھے ایک بات تویہ سمجھ آئی کہ نکاح متعہ اصلا حرام ہے اور یہ کبھی بھی دین اسلام میں اصلا جائز نہیں رہا۔ اب صحابہ میں اس میں اختلاف ہو گیا کہ کیا اس کی حرمت مطلق ہے یعنی ہر حال میں حرام ہے یا اس کی حرمت ایسی ہے جو حالت اضطرار میں اٹھ جاتی ہے جیسا کہ مردار اور خنزیر کا گوشت کھانا حرام ہے لیکن مضطر کے لیے حالت اضطرار میں اس کی حرمت ختم ہو جاتی ہے۔ تو پہلا موقف جمہور صحابہ کا ہے جبکہ دوسرا بعض صحابہ کا تھا جیسا کہ حضرت عبد اللہ بن عباس رضی اللہ عنہ کا۔ اب یہ کہنا کہ ابن عباس رضی اللہ عنہ نے اپنے موقف سے رجوع کر لیا تھا تو یہ درست نہیں ہے۔ اس کی ایک وجہ تو ابن حجر نے فتح الباری میں بیان کی ہے کہ ان کے رجوع کی روایات ضعیف ہیں۔ دوسرا ابن الہمام نے کہا ہے اور یہ اہم بات ہے کہ رجوع اگر ثابت بھی ہو جائے تو وہ مطلق اباحت کے فتوے سے رجوع تو ہو سکتا ہے، اضطرار کی حالت میں جواز کے فتوے سے نہیں کیونکہ ابن عباس اور ابن زبیر رضی اللہ عنہما کا متعہ کے جواز میں اختلاف صحیح مسلم کی روایت میں نقل ہوا ہے اور یہ ابن زبیر رضی اللہ عنہ کی خلافت کا زمانہ ہے۔ تو ابن زبیر کی خلافت 64 ہجری میں شروع ہوئی جبکہ ابن عباس رضی اللہ عنہ کی وفات 68ھ میں ہوئی تو یہ ان کی عمر جو کہ 71 سال تھی، کے آخری چار سالوں میں سے کسی وقت کا واقعہ ہے کہ وہ اس وقت میں بھی اضطراری حالت میں متعہ کے جواز کا فتوے دے رہے تھے۔ لیکن میں یہ بھی نہیں سمجھتا کہ ابن عباس رضی اللہ عنہ کی رائے درست ہے جو بہر صورت اضطراری حالت میں متعہ کو جائز سمجھ رہے تھے۔ اصل میں ابن عباس رضی اللہ عنہ کے پاس بنیاد بڑی موجود ہے اور وہ یہ ہے کہ متعہ چار مرتبہ حلال اور چار مرتبہ حرام ہوا ہے۔ اور پھر یہ بھی کہ جس روایت میں قیامت دن تک حرام کرنے کے الفاظ ہیں، وہ سبرہ الجہنی کی روایت ہے جو فتح مکہ کے موقع کی ہے۔ اور متعہ اس کے بعد بھی حلال کیا گیا۔ اگر تو یہ ثابت ہو جائے کہ قیامت کے دن تک حرام ہونے کے الفاظ  حجۃ الوداع کے موقع کے ہیں نہ کہ فتح مکہ کے موقع کے تو یہ مسئلہ حل ہو جاتا ہے اور ابن عباس رضی اللہ عنہ کی رائے ایک غلط فہمی سے زیادہ کچھ نہیں ہو گی۔ لیکن اگر تو یہ الفاظ فتح مکہ کے موقع کے ہیں تو ابن عباس رضی اللہ عنہ کی رائے میں کافی وزن ہے۔  البتہ ہمیں ابن عباس رضی اللہ عنہ کی اس بات سے اتفاق نہیں ہے کہ اضطراری حالت کا تعین مفتی کرے گا جیسا کہ خود ابن عباس رضی اللہ عنہ نے کر دیا۔ نکاح متعہ کے وقتی جواز کے بارے تمام روایات میں دو باتیں اہم ہیں؛ ایک یہ کہ یہ سفر میں جائز ہوا اور سفر بھی وہ تھا جو شرعی سفر تھا یعنی جہاد کے لیے تھا۔ تو اگر اس کے جواز کی بات کیے جانے کا کوئی امکان تھا تو ایسے سفر میں تھا کہ جس کا مقصد اعلائے کلمۃ اللہ ہو مثلا وہ سفر دعوت وتبلیغ یا جہاد وقتال کی غرض سے ہو لہذا یہ حضر میں جائز نہیں تھا اور نہ ہی ہر سفر میں جائز تھا۔ دوسرا یہ کہ یہ فیصلہ کہ حالت اضطرار ہے یا نہیں؟ صرف مجتہد اور مفتی کا نہیں تھا بلکہ اس مجتہد اور مفتی کا تھا، جو امیر المومنین بھی تھا۔ یہ بات حضرت عمر بن خطاب رضی اللہ عنہ نے سمجھ لی اور انہوں نے اسے اپنا اختیار سمجھتے ہوئے اس پر پابندی لگا دی اور وہ اس کے حقدار بھی تھے اور سب صحابہ نے اس پابندی کو قبول کر لیا۔ یہ تو ایک علمی مسئلہ ہوا۔ لیکن بعد میں فقہاء کا اس پر اجماع ہو گیا کہ نکاح متعہ کسی صورت جائز نہیں ہے کیونکہ یہ قیامت کے دن تک حرام قرار دے دیا گیا ہے۔ تو اجماع کے ہم پابند ہیں اور رہیں گے۔ اس صورت بھی پابند ہوں گے کہ ہمیں اس کی شرعی بنیاد یا دلیل سمجھ آتی ہو۔ اور اس صورت بھی پابند ہوں گے کہ جبکہ ہمیں اس کی شرعی بنیاد اور دلیل سمجھ نہ آرہی ہوں کہ کیونکہ رسول اللہ صلی اللہ علیہ وسلم کی دسیوں احادیث ہیں کہ جن میں آپ نے جماعت سے اختلاف کو منع فرمایا ہے۔ تو ہمارا فتوی یہی ہے کہ نکاح متعہ بہر صورت حرام ہے جیسا کہ اہل علم کا اس پر اتفاق ہے۔ البتہ ہم اس کے ضرور قائل ہیں کہ کچھ مسائل پر علمی مباحثہ جاری رہنا چاہیے۔ ہاں، بعض فقہاء جیسا کہ امام سرخسی نے المبسوط میں لکھا ہے کہ امام مالک کے نزدیک متعہ جائز ہے، تو یہ درست نہیں ہے۔ اور ان کی اتباع میں بعض اور بھی حنفی فقہاء نے یہ لکھ دیا ہے جو کہ امر واقعہ کے خلاف ہے۔ اسی طرح ابن حزم نے المحلی میں بہت سے صحابہ کی طرف متعہ کا قول منسوب کیا ہے لیکن ان میں سے بعض صحابہ کی طرف وہ قول ثابت نہیں ہے جیسا کہ ابن حجر نے فتح الباری میں واضح کیا ہے۔ بس کافی ہو گیا۔ مزید بات کی تو زیادہ مذہبی لوگوں کو لگے گا کہ کہیں متعہ حلال ہی نہ ہو جائے۔ اسلام کے لیے کچھ کرنا ہے تو اس قسم کے ڈر کی نفسیات سے نکلیں۔

##############################
https://web.facebook.com/hm.zubair.52/posts/3130759046953839
اضطراری حالت میں نکاح متعہ کرنے یا لونڈی رکھنے کا جواز --------------------------------------------- سائیکالوجسٹ کا کہنا ہے کہ اس کا مریض نمازی ہے، ہر سال عمرے پر بھی جاتا ہے، لیکن اس میں ایک گناہ ہے کہ بدکاری کرتا ہے اور اس پر پریشان بھی رہتا ہے۔ اور یہ بھی کہتا ہے کہ جس عورت سے تعلق قائم کرتا ہوں اسے اچھی خاصی رقم دیتا ہوں تا کہ اس کی ضروریات زندگی پوری ہو جائیں۔ ایسے میں کبھی ذہن پر گناہ کا دباؤ ہوتا ہے تو کبھی ذہن یہ عذر تراش لیتا ہے کہ مجبور انسان کے لیے متعہ جائز ہے جیسا کہ سنا ہے کہ بعض صحابہ بھی اس کے جواز قائل تھے اور اہل سنت میں سے بعض علماء جیسا کہ مولانا مودودی وغیرہ اس کے قائل رہے۔ آپ اس بارے کیا کہتے ہیں؟ جواب: اس میں تو کوئی شک نہیں ہے کہ نکاح متعہ دین اسلام میں جائز رہا ہے اور بہت سے صحابہ کرام نے کیا بھی ہے لیکن بعد میں اسے حرام قرار دے دیا گیا تھا۔ البتہ صحابہ میں اس مسئلے میں اختلاف ہو گیا کہ یہ حرمت مطلقا تھی یعنی ہر اعتبار سے یہ حرام ہو گیا یا ایسی حرمت تھی کہ جو حالت اضطرار میں ختم ہو جاتی ہے یعنی عام حالات میں تو متعہ حرام ہے لیکن مضطر کے لیے جائز ہے۔ تو جمہور صحابہ کا موقف یہی تھا کہ نکاح متعہ کی حرمت مطلقا تھی یعنی ہر اعتبار سے یہ حرام ہو گیا ہے کیونکہ جن احادیث میں منع کیا گیا ہے، ان میں مجبوری کی حالت میں جائز ہونے کا کوئی استثناء (exception) موجود نہیں ہے۔ بعض صحابہ جیسا کہ عبد اللہ بن عباس اور جابر بن عبد اللہ رضی اللہ عنہما وغیرہ کا موقف یہ رہا ہے کہ نکاح متعہ مطلقا حرام نہیں ہوا تھا بلکہ عام حالات کے اعتبار سے حرام ہوا تھا جبکہ خاص حالات میں اس کی اجازت باقی تھی۔ صحیح بخاری میں نکاح متعہ کے بارے 4 جبکہ صحیح مسلم میں 19 احادیث ہیں۔ اس کے علاوہ کتب احادیث میں بھی روایات موجود ہیں۔ حضرت علی رضی اللہ عنہ سے صحیح بخاری میں روایت ہے کہ رسول اللہ صلی اللہ علیہ وسلم نے خیبر کے سال یعنی 6 ہجری میں نکاح متعہ سے منع کر دیا تھا۔ اور حضرت عبد اللہ بن مسعود رضی اللہ عنہ کی روایت میں یہ وضاحت بھی ہے کہ رسول اللہ صلی اللہ علیہ وسلم نے  خیبر کے سال پہلے اجازت دی تھی اور پھر منع فرمایا تھا۔ تو گویا یہ پہلی اجازت اور ممانعت ہے جو روایات میں ہمیں ملتی ہے۔  اسی طرح  سبرہ الجہنی سے روایت ہے کہ رسول اللہ صلی اللہ علیہ وسلم نے فتح مکہ کے دن یعنی 8 ہجری میں نکاح متعہ کی اجازت دی اور پھر مکہ سے نکلتے وقت اس سے منع بھی فرما دیا گویا یہ دوسری مرتبہ کی اجازت اور ممانعت تھی۔ صحیح مسلم میں سلمہ بن اکوع رضی اللہ عنہ سے مروی ہے کہ آپ صلی اللہ علیہ وسلم نے اوطاس کے سال یعنی 8 ہجری میں یعنی فتح مکہ کے بعد بلکہ غزوہ حنین کے بھی بعد البتہ غزوہ طائف سے پہلے تین دن تک نکاح متعہ کی اجازت دی اور پھر منع کر دیا۔ تو یہ تیسری بار کی اجازت اور ممانعت ہوئی۔ اسی طرح سنن ابو داؤد کی روایت میں سبرہ الجہنی فرماتے ہیں کہ حجۃ الوداع یعنی 10 ہجری  کے موقع پر آپ صلی اللہ علیہ وسلم نے نکاح متعہ سے منع کر دیا تھا۔   تو بار بار کی اس تحلیل وتحریم سے بعض صحابہ کا موقف یہ بنا کہ یہ ضرورت کے تحت جائز تھا۔ صحیح مسلم کی روایت کے مطابق حضرت جابر بن عبد اللہ کہتے ہیں کہہ ہم یعنی صحابہ کرام نے رسول اللہ صلی اللہ علیہ وسلم، ابوبکر اور عمر رضی اللہ عنہما کے دور میں بھی نکاح متعہ کیا لیکن پھر حضرت عمر رضی اللہ عنہ نے منع کر دیا تو ہم سب رک گئے۔ تو یہ بھی ایک حقیقت ہے کہ حضرت عمر کے دور کے بعد صحابہ کرام نے نکاح متعہ میں اختلاف نہیں کیا اگرچہ اس سے پہلے اختلاف کیا ہے سوائے حضرت عبد اللہ ابن عباس رضی اللہ عنہ کہ وہ حضرت عمر رضی اللہ عنہ کے دور کے بعد بھی اس کے جواز کا فتوی دیتے رہے۔ صحیح مسلم کی ایک روایت میں ہے کہ حضرت عبد اللہ  بن زبیر نے اپنے زمانہ خلافت میں منبر پر یہ کہا تھا کہ بعض لوگ نکاح متعہ کے جواز کا فتوی دیتے ہیں تو اگر انہوں نے ایسا کوئی نکاح کیا تو میں انہیں رجم کر دوں گا اور وہ کسی کی طرف اشارہ کرتے ہوئے ایسا کہہ رہے تھے۔ اور شارحین کے مطابق وہ حضرت عبد اللہ بن عباس رضی اللہ عنہ تھے بلکہ شعراء نے تو ان کے فتوے پر شعر کہنا شروع کر دیے تھے، وہ اتنا معروف ہو گیا تھا۔ تو حضرت عمر رضی اللہ عنہ کی خلافت میں اس بات پر اتفاق ہو گیا کہ نکاح متعہ حرام ہے۔ ایک مقام پر سید مودودی رحمہ اللہ نے لکھا ہے کہ نکاح متعہ کا مطلق طور جائز ہونا اسلام میں کبھی بھی نہیں رہا ہے بلکہ اضطراری حالت میں اسے کئی مواقع پر جائز کیا گیا تھا۔ تو اس پر بعض لوگوں نے یہ بات نکال لی کہ جیسے سید مودودی رحمہ اللہ اضطراری حالت میں نکاح متعہ کے جواز کا فتوی دے رہے ہیں تو پھر سید صاحب کو یہ وضاحت کرنی پڑی کہ ان کے مخاطب اہل تشیع تھے کہ جنہیں وہ یہ سمجھا رہے تھے کہ مطلق جواز کا قول درست نہیں ہے۔ اگر صحابہ کرام میں نکاح متعہ کے حوالے سے کہیں اختلاف مروی ہے بھی تو وہ حالت اضطرار کے حوالے سے ہے لہذا تمہارے ہاں بھی معقول فتوی اگر کوئی ہو سکتا ہے تووہ نکاح متعہ کے مطلق جواز کا نہیں بلکہ اضطراری حالت میں جواز کا ہو سکتا ہے جبکہ اہل سنت کے ہاں تو یہ بالاتفاق حرام بہر صورت حرام ہے۔ مجھے بھی اہل علم کے اتفاق سے نکلنا نہیں ہے کہ اسی بات کو میں نے بطور منہج لازم پکڑا ہوا ہے لہذا نکاح متعہ کے حرام ہونے ہی کا فتوی بیان کرتا ہوں اگرچہ میں یہ سمجھتا ہوں کہ فی زمانہ اہل علم کو عبد اللہ بن عباس رضی اللہ عنہ کے فتوی پر غور کرنا چاہیے کہ عبد اللہ بن عباس رضی اللہ عنہ جیسے فقیہ صحابی سے یہ فتوی جاری ہونے کی وجوہات کیا تھیں؟ اس کی وجہ یہ ہے کہ انسان کی سب سے قوی جبلت، جنس کی جبلت ہے اور حضرات صحابہ کو نہ صرف اس کا احساس  تھا بلکہ اعتراف بھی تھا اور انہیں اپنی اس جبلت کی تسکین کے لیے تین اعتبارات سے آج کے مسلمان پر ترجیح حاصل تھی؛ ان کے لیے شادی کے بعد دوسری شادی بہت عام مسئلہ تھا، آسان بھی تھی، رواج بھی تھا، مخالف قانون بھی موجود نہ تھا۔ دوسرا انہیں لونڈی کی صورت میسر تھی کہ معاشرے میں اس کا رواج تھا اور شرعا بھی ممانعت نہ تھی۔ تیسرا ان کے لیے موقع بموقع نکاح متعہ کے رستے کھولے گئے۔  اس کے باوجود رسول اللہ صلی اللہ علیہ وسلم اتنا دھیان کرتے تھے کہ حضرت جابر رضی اللہ عنہ فرماتے ہیں کہ حجۃ الوداع کے موقع پر صحابہ نے رسول اللہ صلی اللہ علیہ وسلم کے ساتھ عمرہ کیا تو یہ 4 ذی الحجہ کا دن تھا اور یوم عرفہ میں ابھی 5 دن باقی تھے۔ تو آپ صلی اللہ علیہ وسلم نے صحابہ سے کہا کہ احرام کھول دو اور اپنی بیویوں سے تعلق قائم کرو یعنی اسے حج قران نہ بناؤ۔  تو بعض صحابہ نے اس پر اعتراض کیا کہ اس طرح تو ہم عرفہ میں یوں پہنچیں گے کہ ہم سے منی کے قطرے ٹپک رہے ہوں یعنی "تَقْطُرُ مَذَاكِيرُنَا الْمَذْيَ" کے الفاظ ہیں۔ لیکن اللہ کے رسول صلی اللہ علیہ وسلم نے کوئی بات نہیں سنی اور دوبارہ خطبہ دینے کھڑے ہو گئے کہ عمرہ کا احرام کھول دو اور جا کر اپنی بیویوں سے جماع کرو اور اسے حج قران نہ بناؤ۔ اور ساتھ ہی بتلایا کہ میں احرام اس لیے نہیں کھول رہا کہ میرے ساتھ قربانی کا جانور ہے۔ یہ صحیح بخاری کی روایت ہے۔ تو نفس اگر مطمئن نہی ہو گا تو کیسے عبادت میں راحت پائے گا۔ تو عبادت اسی نفس کے لیے راحت بنے گی کہ جس کی نفسانی خواہشات کو اس کے دین نے اچھے سے پورا کر دیا ہو گا اور اسے اس کا احساس بھی ہو گا۔ تو صحابہ کرام بہت سادہ تھے۔ رسول اللہ صلی اللہ علیہ وسلم کے زمانے میں اس جبلت اور ضرورت کو جبلت اور ضرورت سمجھا گیا اور اس کا حل بھی نکالا گیا اور اس کے شرعی طور سے پورا کرنے کی طرف توجہ بھی دی گئی۔ اب تو اس کا نام لینا بھی گناہ بنا دیا گیا ہے۔ تو کافر کا کیا ہے، وہ جیسے مرضی خواہش پوری کر لے۔ اور دنیا دار کا بھی کیا ہے، اس کے پاس خواہش پوری کرنے کے دس رستے ہیں۔ اصل میں آج کا مذہبی آدمی اذیت کا شکار ہے اور اپنی جبلت اور معروف مذہبی تصورات کے مابین پس رہا ہے۔ دوسری شادی کا نہ تو سماج میں رواج ہے اور اوپر سے قانونی رکاوٹیں بھی موجود ہیں۔ لونڈی کا نظام ویسے ہی ختم ہو گیا۔ نکاح متعہ کی حرمت پر اجماع ہو گیا ہے۔ اب حل صرف یہ ہے کہ روزے رکھو۔ رسول اللہ صلی اللہ علیہ وسلم کے زمانے میں دوسری شادی، لونڈی اور نکاح متعہ کی سہولتوں کے بعد کہا جاتا تھا  کہ اب بھی اگر خواہش پوری کرنے کا کوئی رستہ یا سبیل نہیں ہے تو روزہ رکھ لو۔  تو اس میں کوئی شک نہیں کہ آج کے زمانے میں جس قدر بے حیائی، فحاشی اور گناہ کے مواقع موجود ہیں، یہ سب صحابہ کرام کے زمانے میں نہ تھے بلکہ فقہاء کے زمانے میں بھی نہ تھے۔ لیکن اپنی جنسی خواہش کو پورا کرنے کے جو ذرائع اور وسائل حضرات صحابہ وتابعین یا فقہاء ومحدثین کے زمانے میں تھے، آج وہ بند ہو چکے ہیں۔ چلیں، نکاح متعہ تو حضرت عمر رضی اللہ عنہ کے زمانے میں بند ہو گیا لیکن لونڈی کا سلسلہ تو پچھلی صدی تک جاری رہا ہے۔ سعودی عرب میں 1962ء میں اس کا خاتمہ ایک شاہی فرمان کے ذریعے ہوا جبکہ اس سے پہلے مکہ تک میں غلام اور لونڈیاں بکتی تھیں کہ جن کی کہانیاں آج بھی کسی بوڑھے سعودی سے پوچھی جا سکتی تھیں۔ تو فقہاء کو دراصل یہ مسئلہ ویسے درپیش ہی نہیں آیا جیسا کہ آج کے نوجوان کو اس کا سامنا ہے۔   اور اہم بات یہ بھی ہے کہ  غلامی قانونی طور ختم ہوئی ہے، عملا ً نہیں ہوئی ہے۔ عالمی منڈی میں آج بھی لاکھوں کی تعداد میں روسی، چینی اور دیگر اقوام سے تعلق رکھنے والے باشندوں کی خرید وفروخت ہوتی ہے کہ جن میں 70 فی صد عورتیں ہوتی ہیں۔ اس لیے یہ سوال بھی عام ہو گیا کہ ایسی لونڈیوں کا شرعی حکم کیا ہے جو عالمی منڈی میں بکتی ہیں؟ معاصر علماء نے عام طور یہ فتوی جاری کیا ہے کہ لونڈی وہی ہے جو جنگ میں حاصل ہو جبکہ یہ بات درست نہیں ہے کیونکہ اوائل اسلام میں جو غلام اور لونڈی مارکیٹ میں بکتے تھے، وہ سب جنگوں سے حاصل نہیں ہوتے تھے اور نہ ہی ایسی کوئی شرط لگائی گئی تھی کہ ان کو خریدنے سے پہلے پوچھ لیا جائے کہ وہ جنگ میں حاصل ہوئے ہیں یا نہیں۔  لہذا یہ کہنا کہ غلام اور لونڈی کے احکام منسوخ نہیں ہوئے لیکن غلام اور لونڈی اب جنگ ہی سے حاصل ہوں گے تو یہ درست نہیں ہے۔ تو یہ تو جائز رستوں پر قدغنیں لگا کر انہیں بند کرنے والی بات ہو گئی کہ جس سے اس امت کی مشکلات میں اضافہ ہو گا اور یہ حکمت نہیں ہے۔ غلام اور لونڈی کے احکام منسوخ نہیں ہوئے، اس کی وجہ یہی تھی کہ اس نے رہتی دنیا تک جاری رہنا تھا۔ انسانوں کے ختم کرنے سے یہ ادارہ ختم نہیں ہو گا اور نہ ہی ختم ہوا ہے کیونکہ یہ انسانوں کی تقدیر ہے کہ ان میں سے بعض بعض سے خدمت لیں تا کہ دونوں کی آزمائش ہو اور اسی آزمائش کے لیے وہ پیدا ہوئے ہیں۔ غلامی کے ادارے  کو ختم کرنے کا عزم کرنا ایسا ہی ہے جیسا کہ آپ ایک انسان کی دوسرے انسان سے خدمت لینے کی صورتوں کو ہی ختم کرنے کے لیے کوشاں ہو جائیں جو کہ ناممکن ہے۔ البتہ غلامی کی جو بدترین صورتیں ہیں کہ جن میں غلاموں پر ظلم وستم ہو، ان کے کچھ حقوق نہ ہوں تو وہ شرعا جائز نہیں ہیں۔ اسلام میں غلام کے جو حقوق ہیں، وہ آج کے ایک سرکاری ملازم سے بہت بڑھ کر ہیں۔ اور جدید غلامی نے جو کچھ انسانیت کو دیا ہے، وہ روایتی غلامی سے بڑا عذاب ہے۔  آج جنہیں غلام اور لونڈی بنا لیا جاتا ہے تو ان میں سے بعض وہ ہیں جنہیں اغوا کیا جاتا ہے تو یہ تو اسلام میں بالکل بھی جائز نہیں کہ کسی آزاد کو غلام بنا لیا جائے۔ اور بعض وہ ہیں جو اپنی رضامندی سے بنتے ہیں کہ انہیں اپنا قرض اتارنے کے لیے مخصوص رقم چاہیے ہوتی ہے جیسا کہ کوئی چینی باشندہ، اٹلی میں جا کر کے کسی کے غلام بننے پر راضی ہو جائے تو یہ بھی عام ہے اور دنیا کے ہر خطے میں ہو رہا ہے۔ اس غلام کی کوئی تنخواہ نہیں ہوتی بلکہ اسے ایک ساتھ ایک متعین رقم دے دی جاتی ہے۔ اسے بعض جدید غلامی بھی کہہ دیتے ہیں۔ اور اعداد وشمار کے مطابق جدید غلامی کی یہ صورت روایتی غلامی سے بڑھ کر جاری ہے اور اس میں بہت تیزی سے اضافہ بھی ہو رہا ہے۔ اگرچہ روایتی غلامی بھی آج  بعض خطوں میں تاحال موجود ہے جیسا کہ موریطانیہ میں آج بھی دو فی صد غلام موجود ہیں۔ یہی وجہ ہے کہ شیخ صالح الفوزان نے ایک سوال کے جواب میں کہا کہ میں یہ نہیں کہتا کہ آج غلام موجود نہیں ہیں، بس تحقیق کر لیں کہ وہ واقعتا نسلا ً کسی غلام خاندان سے تعلق رکھتا ہے یا نہیں۔ تو اس وقت اہل علم کا تین میں سے کوئی ایک کام کرنے کا ہے؛ یا تو حکومتوں پر زور دے کر یہ قانون پاس کروا لیں کہ ایک خاص آمدنی سے زائد آمدن رکھنے والے مرد حضرات کے لیے قانونا دوسری شادی لازم ہے، اور وہ بھی کسی بیوہ یا مطلقہ یا خلع یافتہ سے تا کہ عورتوں کا بھی اس میں بھلا ہو۔ یا پھر یہ کہ کسی غیر مسلم عورت کے بطور لونڈی رکھنے کے آپشن کے جواز پر اجتماعی غور کریں اور وہ لونڈی ایسی ہی ہو کہ جسے تمام شرعی حقوق بھی حاصل ہوں اور قانونی بھی۔ تو جدید غلامی کی اکثر صورتیں ایسی ہیں کہ جن میں قانونا وہ غلام نہیں ہیں لہذا قانونا ان کا رکھنا جائز ہے، اب اس پر غور کر لیا جائے کہ یہ شرعا غلامی ہے یا نہیں ہے۔ تیسری صورت یہ ہو سکتی ہے کہ نکاح متعہ کے بارے حضرت عبد اللہ بن عباس کے مشروط فتوی پر اجتماعی غور کر لیا جائے کیونکہ جن روایتوں میں یہ ہے کہ قیامت کے دن تک منع کیا ہے، وہ فتح مکہ کے موقع کی ہیں۔ اور بعض  روایات کے مطابق اس کے بعد بھی حلال کیا گیا ہے تو اس پر غور کر لیا جائے کہ ان روایات  میں جمع کیا ہے۔ اور اگر ایسا غور وفکر نہیں کیا جائے گا تو شدید اندیشہ ہے کہ یہ معاشرہ زنا کی برائی کی لپیٹ میں آ جائے بلکہ یہ کہنا چاہیے کہ آ گیا ہے۔ کیا شادی شدہ اور کیا غیر شادی شدہ، بلکہ شادی شدہ نے تو زیادہ گند پھیلایا ہوا ہے۔  بس میں اس وقت گہری سوچ میں ڈوب جاتا ہوں جب کوئی باشرع نوجوان کہ جس کے بارے مجھے امید ہوتی ہے کہ وہ تہجد بھی پڑھتا ہو گا، یہ کہتا ہے کہ سر کیا آپ یہ سمجھتے ہیں کہ آج کے زمانے میں کوئی نوجوان، کوئی بھی، مذہبی بھی، کم از کم مشت زنی یا پورن ویڈیو دیکھنے سے محفوظ رہ پایا ہو گا۔ تو آج کے مسلمان کے پاس اپنی اس جبلت کو پورا کرنے کو کیا ہے؟ بڑی مشکل سے بیچارے کی ایک شادی ہو پاتی ہے، اس میں بھی بیوی اس کی مجبوری سے کھیلتی ہے، اور ذرا سی لڑائی پر دو دو چار چار سال میکے گزار آتی ہے۔ اور شوہر نہ تو بچوں کی وجہ سے طلاق دے پاتا ہے، اور نہ ہی قانونی رکاوٹوں کی وجہ سے دوسری شادی کر پاتا ہے۔ ایسے میں مذہبی افراد کے سوالات جو مجھ تک پہنچتے ہیں، بہت پریشان کن ہیں۔ دیکھیں، مرد گھر کا بڑا ہے۔ اگر وہی جنسی طور فرسٹریشن کا شکار ہو گا تو بیوی کو کیسے مطمئن رکھ پائے گا، کبھی بھی نہیں۔ پہلے خود فرسٹریٹڈ ہو گا، اس کے نتیجے میں بیوی کو دبائے گا، پھر بیوی ایٹی چیوڈ دکھائے گی، پھر مرد کی انا جھکنے میں آڑے آئے گی اور پھر  گھر کا ادارہ تباہ ہو جائے گا۔ چار جملوں کی تو کل کہانی ہے۔  قانونی طور دوسری شادی لازم کرنے سے سارے کریں گے نہیں لیکن ایک فائدہ شاید ہو کہ رواج پڑ جائے اور عورتوں میں دوسری شادی کے لیے ایک ذہنی قبولیت پیدا ہو جائے۔ اب تو عورت میں ذہنی قبولیت ہی نہیں ہے لہذا وہ شرعا جائز سمجھتے ہوئے بھی خاوند کو اجازت نہیں دے پاتی ہے۔ اور خاوند بیچارہ بھی شریف ہو تو یہی سمجھتا ہے کہ میرے دوسری شادی کرنے سے یہ جیتے جی مر جائے گی لہذا نہیں کرتا کیونکہ معاشرے میں رواج نہیں ہے۔ تو میں بھی ذاتی طور اپنے سائلین کو دوسری شادی کا مشورہ نہیں دیتا ہوں اور اس کی وجہ سماجی اور نفسیاتی ہے۔ جب ایک مرتبہ رواج پڑ جائے گا تو یہ عورت کے لیے اس طرح کا  ذہنی عذاب نہیں رہ جائے گا جیسا کہ وہ اب اس ماحول میں محسوس کرتی ہے کہ ہر دوسرے تیسرے نے کی ہو گی تو دوسری رشتہ دار عورتیں اسے زیادہ سے زیادہ یہی کہیں گی کہ مرد تو سارے ہی ایسے ہیں۔ اب تو سب سے پہلے رشتہ دار خواتین اسے یہ کہتی ہیں کہ تجھ میں ہی کوئی خرابی تھی تو تیرے شوہر نے دوسری شادی کی ہے، ہمارے تو نہیں کر رہے ہیں حالانکہ روپیہ پیسہ سب کچھ بہت ہے۔ تو میری رائے میں یہ سماجی اور نفسیاتی مسئلہ قانونی ضابطے سے حل ہو جائے گا۔ واللہ اعلم۔

##############################
https://web.facebook.com/hm.zubair.52/posts/3133380433358367
کمال خاتون ہے! ----------------- کمال خاتون ہے، کوئی انہیں کسی یونیورسٹی وغیرہ میں ملازمت میں مدد فراہم کر دے تو بہت نیکی ہو گی۔ یہاں تو لوگ ذرا سی آزمائش پر خود کشی کر لیتے ہیں اور رب کی ناشکری کرنا شروع ہو جاتے ہیں۔ کہاں سے کہاں تک پہنچ گئیں لیکن اللہ سے کوئی شکوہ شکایت نہیں ہے۔ عزم، استقلال، امید، توکل، خود داری، صبر اور شکر نہ جانے کون کون سے الفاظ ہیں جو اس کہانی پر ختم ہو جاتے ہیں۔

##############################
https://web.facebook.com/hm.zubair.52/posts/3141668339196243
مزارات سے حاصل ہونے والی آمدن کا حساب کتاب --------------------------------------------------- پاکستان میں مزرات دو قسم پر ہیں؛ ایک وہ جو محکمہ اوقاف کے تحت ہیں جو کہ کم ہیں اور دوسرے وہ نجی یعنی ذاتی ہیں اور یہ زیادہ ہیں۔ تو جو مزارات تو نجی ہیں، ان کی آمدن حضرت گدی نشین کی جیب میں جاتی ہے اور ملک کے اکثر وبیشتر، خاص طور پسماندہ علاقوں کے مزارات ایسے ہی ہیں۔ اور اس آمدن کا کوئی حساب کتاب نہیں ہے، نہ ہی اس کا کبھی سوال کیا گیا ہے۔ یہ آمدن بھی اربوں میں ہے۔  دوسرا وہ مزارات جو محکمہ اوقاف کے تابع ہیں تو ان کی آمدن بھی اربوں میں ہے۔ 2016ء میں پنجاب بھر کے محکمہ اوقاف کے تابع تقریبا چار سو مزارات کی آمدن ایک ارب ستائیس کروڑ روپے تھی جبکہ محکمہ اوقاف ایک ارب انتیس کروڑ کا خرچ بنا کر دو کروڑ حکومت سے مانگ رہا تھا۔ اور 2018ء میں سپریم کورٹ محکمہ اوقاف سے یہ پوچھ رہی ہے کہ آپ کے بقول سال بھر میں 85 کروڑ صرف مزارات کے چندہ باکس سے آمدن حاصل ہوئی اور مزارات کی حالت دیکھنے لائق بھی نہیں، تو یہ رقم کہاں خرچ ہوئی؟ اس کا آڈٹ کیوں نہیں ہوا؟ اور یہ امر واقعہ ہے کہ لاہور میں جس قدر گندگی آپ کو داتا دربار کے آس پاس ملے گی، شاید ہی کہیں اور نظر آئے۔ تو محکمہ اوقات کے تحت مزارات کی سالانہ اربوں کی آمدن کے آڈٹ کا رواج نہیں ہے۔ محکمہ اوقاف کے پاس بس یہ جواب ہوتا ہے کہ یہ آمدن مزارات کی مرمت، سیکورٹی اور ملازمین کی تنخواہوں پر خرچ ہو جاتی ہے۔ لیکن صرف داتا دربار کی سالانہ آمدن 28 کروڑ ہے جبکہ خرچ 7 کروڑ ہے۔ تو باقی رقم کدھر جاتی ہے؟ اس کا حساب کتاب کہاں ہے؟ یہ پورا ایک استحصالی نظام ہے اور ہم اسے ایک استحصالی نظام کے تناظر میں ہی دیکھتے ہیں کہ جس میں لوگوں کے دین اور دنیا دونوں کا استحصال ہو رہا ہے۔ ٹیکس کا نظام بھی استحصالی ہے اگرچہ اس کا کچھ نظم موجود ہے کہ جس سے کچھ مفاد عامہ کے کام ہو جاتے ہیں۔ یہاں تو کوئی نظم اور آڈٹ ہی نہیں ہے۔  ہمارے جتنے بڑے بڑے گدی نشین ہیں، وہ سب بڑے بڑے سیاست دان بھی ہیں؛ مخدوم امین فہیم، مخدوم شاہ محمود قریشی، یوسف رضا گیلانی، پیر پگاڑو وغیرہ وغیرہ۔ ان سب کے پاس مزاروں کی چندوں کی دولت نہیں ہے تو کس کی ہے؟ سب کو معلوم ہے کہ مزارات کے چندہ باکس کی آمدن کا بڑا حصہ محکمہ اوقاف کے اہلکاروں اور گدی نشینوں کی بندر بانٹ میں تقسیم ہو جاتا ہے اور بہت کم ہی مزار پر خرچ ہو پاتا ہے۔ ایسے میں اگر کوئی غریب اور مسکین اس چندہ باکس سے اپنی ضرورت کے بقدر کچھ رقم لے لیتا ہے کہ جس سے اس کی ضرورت پوری ہو جائے تو ہماری رائے میں حرج نہیں ہے کیونکہ یہ بھیڑیوں کے ہاتھ میں جانے والی ہے۔ وہ بھیڑیے جو اس پورے نظام پر ایک مافیا بن کر مسلط ہیں۔ باقی ایسے فتووں سے گدی نشینوں یا مجاوروں کو تکلیف نہیں ہو گی تو اور کس کو ہو گی، وہ ہمیں سمجھ میں آتا ہے۔

##############################
https://web.facebook.com/hm.zubair.52/posts/3141188589244218
آج عمر رفتہ کے چالیس برس پورے ہوئے! ------------------------------------------- آج اس دنیا میں آئے چالیس سال گزر گئے۔ کچھ دن پہلے بیٹی نے توجہ دلائی کہ بابا آپ چالیس برس کے ہونے والے ہیں تو فورا قرآن مجید کی درج ذیل آیت ذہن میں آئی۔ اس کے علاوہ بھی بہت سی باتیں ذہن میں آئیں۔ اپنے دوست مولوی احسن سلفی صاحب جو جب جب مجھ سے تبلیغ میں نکلنے کا وعدہ لیتے تو انہیں یہی کہتا کہ چالیس سال کا ہو جاؤں تو پھر سمجھیں، بس یہی کام کرنا ہے، اس سے پہلے کچھ دنیا داری کرنے دیں۔ اور پھر ہر ملاقات پر وہ مجھے بتلاتے کہ حضرت اب آپ کی تشکیل میں اتنے سال رہ گئے ہیں۔ مجھ سے زیادہ تو میری عمر کا انہوں نے حساب رکھا ہوتا ہے۔ بہرحال چالیس کی عمر کو قرآن مجید نے میچورٹی کی عمر کہا ہے اور اس عمر میں انسان میں میچورٹی آ ہی جاتی ہے۔ میچورٹی سے مراد یہ ہے کہ اسے آخرت کی فکر لگ جاتی ہے۔ اسے لگتا ہے کہ اب دنیا کافی گزار لی ہے، اب آخرت کی فکر کرنی چاہیے۔ اب تو اس عمر میں واقعی میں یہی محسوس ہوتا ہے کہ دنیا میں بہت کچھ دیکھ لیا جیسے اب کچھ دیکھنے کو باقی ہی نہ رہ گیا ہو۔ اب اس کی وجہ معلوم نہیں یہ ہے کہ حسرتیں ہی کم تھیں جو پوری ہو گئیں یا اللہ نے انسان کو بنایا ہی ایسا ہے کہ اس عمر میں نہ چاہتے ہوئے بھی آخرت کی طرف رجوع شروع ہو ہی جاتا ہے۔  بہرحال چالیس سال کی عمر کو پہنچنے پر قرآن مجید نے ایک خوبصورت دعا کا تذکرہ کیا ہے جو ایک بندہ مومن کا وظیفہ بن جاتی ہے کہ اللہ عزوجل ہمیں بھی اس دعا کو وظیفہ بنانے کی توفیق دی۔ وہ دعا یہ ہے: وَوَصَّيْنَا الْإِنسَانَ بِوَالِدَيْهِ إِحْسَانًا ۖ حَمَلَتْهُ أُمُّهُ كُرْهًا وَوَضَعَتْهُ كُرْهًا ۖ وَحَمْلُهُ وَفِصَالُهُ ثَلَاثُونَ شَهْرًا ۚ حَتَّىٰ إِذَا بَلَغَ أَشُدَّهُ وَبَلَغَ أَرْبَعِينَ سَنَةً قَالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلَىٰ وَالِدَيَّ وَأَنْ أَعْمَلَ صَالِحًا تَرْضَاهُ وَأَصْلِحْ لِي فِي ذُرِّيَّتِي ۖ إِنِّي تُبْتُ إِلَيْكَ وَإِنِّي مِنَ الْمُسْلِمِينَ (15) أُولَٰئِكَ الَّذِينَ نَتَقَبَّلُ عَنْهُمْ أَحْسَنَ مَا عَمِلُوا وَنَتَجَاوَزُ عَن سَيِّئَاتِهِمْ فِي أَصْحَابِ الْجَنَّةِ ۖ وَعْدَ الصِّدْقِ الَّذِي كَانُوا يُوعَدُونَ (16) [الأحقاف] اور ہم نے انسان کو اپنے والدین کے ساتھ حسن سلوک کی وصیت کی ہے۔ اس کی ماں اسے بوجھ پر بوجھ جھیل کر اٹھاتی ہے۔ اور اس کا حمل اور اس کا دودھ چھڑانا تیس ماہ کا عرصہ ہے۔ یہاں تک کہ وہ انسان کڑیل جوان ہو جاتا ہے اور پھر چالیس کی عمر کو پہنچ جاتا ہے اور یہ دعا کرتا ہے۔ اے پروردگار، مجھے اس بات کی توفیق دے کہ میں اس نعمت کا شکر ادا کروں کہ جو آپ نے مجھ پر اور میرے والدین پر کی ہے، اور یہ کہ میں نیک اعمال کروں کہ جن سے آپ راضی ہو جائیں، اور یہ کہ مجھے میری اولاد کے حق میں بہتر بنا دے، اور میں آپ کی جناب میں اپنے گناہوں سے توبہ کرتا ہوں اور میں آپ کے فرمانبرداروں میں سے ہوں۔ تو یہی وہ لوگ ہیں کہ جن کے اچھے اعمال ہم قبول کرتے ہیں اور ان کے گناہوں سے درگزر کرتے ہیں، اور جنت میں جانے والوں میں سے ہیں۔ یہ اللہ کا سچا وعدہ ہے جو ان سے کیا جاتا ہے۔

##############################
https://web.facebook.com/hm.zubair.52/posts/3146499295379814
مزارات کی تجوری میں پھینکے گئے مال کا مالک کون ہے؟ ------------------------------------------------------------- مزارات کے چندہ باکس یا تجوری کے حوالے سے یہ رائے پیش کی تھی کہ اگر ضرورت مند فقیر یا مسکین اس میں سے اپنی ضرورت کے تحت لے لے تو یہ جائز ہے۔ اس پر بعض دوستوں کا استدراک موصول ہوا ہے۔ اچھی بات ہے، بحث کو نکھارنا چاہیے لیکن ابھی تک ان دوستوں میں سے کسی نے اصل سوال کا جواب نہیں دیا اگرچہ کسی نے مزید چار سوال کر دیے تو کسی نے دس کر دیے۔ اصل سوال یہ ہے کہ مزارات کی تجوری میں پڑا ہوا مال کس کا ہے جو اگر کوئی غریب مسکین اس میں سے بقدر ضرورت لے لے تو آپ اس پر چوری کا حکم لگا دیں؟ ہماری رائے میں مزارات کی تجوری یا چندہ باکس میں پھینکا گیا مال "لقطہ" ہے۔ لقطہ گری پڑی چیز کو کہتے ہیں۔ اور لقطہ، لقطہ میں فرق ہے۔ ایک مال وہ ہے جو مالک سے گر گیا، اب وہ اس کی تلاش میں رہتا ہے لہذا اس مال کو اٹھا کا سنبھال کر رکھ لیں اور ایک سال تک اعلان کریں تا کہ مالک تک واپس پہنچ جائے۔ ایک مال وہ ہے جو مالک نے خود گرا دیا ہے یعنی وہ اس سے بے نیاز ہو گیا۔ اب وہ اسے ڈھونڈتا ہوا واپس نہیں آئے گا اور نہ ہی اس کی خواہش ہے کہ وہ مال اس تک واپس پہنچا دیا جائے۔ اس کی مثال یورپ وغیرہ میں بعض لوگ اپنی پرانی چیزیں اپنے گھر کے باہر رکھ دیتے ہیں، یا کسی اوپن باکس میں ڈال دیتے ہیں یا کسی مقام پر رکھ آتے ہیں۔ اب ان دونوں مثالوں میں اس مالک نے ملکیت یعنی اونر شپ اپنے کندھوں سے اتار دی ہے یعنی اس مال کو اپنی ملکیت سے نکال دیا ہے۔ اب سوال یہ پیدا ہوا کہ مالک کی ملکیت تو ختم ہو گئی، اب اس مال کا مالک کون بنا؟ ہمارے نزدیک کوئی بھی نہیں بنا۔ اس کی وجہ یہ ہے کہ آپ زیادہ سے زیادہ اسے "وقف" بنا سکتے ہیں۔ اور وقف مال کی بنیادی شرط یہ ہے کہ وہ خیر کے کاموں میں ہو۔ اور مزارات پر جو خرچ کیا جاتا ہے، وہ "وما اھل بہ لغیر اللہ" میں شامل ہے یعنی معصیت میں داخل ہے لہذا یہ مال وقف نہیں ہوا۔ جب وقف نہیں ہوا تو اب مزار کی انتظامیہ یا محکمہ اوقاف کیسے اس مال کا منتظم قرار پایا کیونکہ وہ تو شرعا صرف وقف شدہ مال کے منتظم ہو سکتے ہیں۔ تو اب ہم نے یہ کہا تھا کہ مزار کی انتظامیہ اور محکمہ اوقاف اس مال کے قابض ہیں یعنی قبضہ گروپ ہیں۔ اور مزید یہ کہا کہ چونکہ اس مال کا کوئی مالک نہیں اور یہ وقف شدہ مال بھی نہیں لہذا غریب یا مسکین اس قدر لے لے کہ اس کا پیٹ بھر جائے، یا اس کی بیماری کے لیے دوا آ جائے یا وہ اپنے بدن کو ڈھانپنے کے لیے لباس اور لحاف وغیرہ کا بندوبست کر لے تو جائز ہے۔ بعض نے کہا کہ جب وہ لقطہ ہے تو کوئی بھی اسے اٹھا سکتا ہے۔ توہماری وضاحت یہ ہے کہ لقطہ کی دو قسمیں ہیں؛ حلال مال کہ اسے کوئی بھی اٹھا سکتا ہے اور حرام مال کہ اسے صرف مضطر اٹھا سکتا ہے اور وہ بھی اس میں سے صرف اتنا کہ جس سے اس کی ضرورت پوری ہو جائے۔ تو یہ لقطہ، مال حرام ہونے کی وجہ سے صرف مضطر کے لیے جائز ہوا۔ اب یہ سوال کہ اسے لقطہ بنانے کی کیا ضرورت ہے؟ تو میں بنا نہیں رہا بلکہ میرے نزدیک اس کی یہی حیثیت ہے۔ دوسرا یہ کہ فقہاء نے مضطر کے لیے چوری کو چوری نہیں شمار کیا، البتہ یہ کہا ہے کہ بعد میں سہولت ہو تو اتنا مال واپس کر دے جتنا چرایا تھا۔ ہمارے نزدیک اس کیس میں یہ واپس کرنے کی ضرورت بھی نہیں کیونکہ اس کیس میں کوئی مالک ہی نہیں، کس کو واپس کرے گا؟ بھئی ہمیں تو معلوم ہو گیا کہ آپ کے اعترضات کیا ہیں، اور ہمیں ان کے جوابات بھی آتے ہیں۔ آپ بس ایک کام کریں، اس مال کے مالک کا تعین کر دیں اور اس کے مالک بننے کی شرعی بنیاد کا بھی۔

##############################
https://web.facebook.com/hm.zubair.52/posts/3150923424937401
اسلامی نظریہ حیات: جدید ایڈیشن کی اشاعت -------------------------------------------- کوئی چار پانچ سال پہلے "اسلامی نظریہ حیات" کے نام سے ایک کتابچہ شیئر کیا تھا۔ ہندوستان سے ہمارے ایک پبلشر بھائی نے اسے شائع کرنے کی خواہش کا اظہار کیا تو اس غرض سے اسے ریوائر کر کے اپ۔ڈیٹ کرنے کا موقع ملا ہے تو اس کا جدید ایڈیشن شائع کر رہا ہوں۔ اگر ہندوستان سے شائع ہو گئی تو پھر ہندوستان کے ساتھیوں کے لیے مکتبے کا لنک وغیرہ شیئر کر دوں گا کہ بعض دوست وہاں سے بھی وقتا فوقتا رابطہ کرتے رہتے ہیں کہ آپ کی کتابیں ہندوستان میں کہاں سے ملیں گے۔ اس کتاب کے لکھنے کے پیچھے محرک یہ تھا کہ مدرسہ میں جب عقیدہ طحاویہ پڑھا تو یہ خواہش پیدا ہوئی کہ جدید دور کے فتن کے حوالے سے عقیدے کی کوئی ایسی مختصر کتاب ہونی چاہیے جیسا کہ طحاویہ کا متن ہے کیونکہ ہماری درس نظامی کی کتابوں میں جن فرقوں اور نظریات کا رد ہے، ان میں سے اکثر وبیشتر صفحہ ہستی سے مٹ گئے یا ان کے نظریات کتابوں میں رہ گئے، یا انہوں نے مزید اپ۔ڈیٹ ہو کر ایک نئی شکل وصورت اختیار کر لی جیسا کہ جہمیہ، معتزلہ، خوارج اور باطنیہ وغیرہ ہیں۔ تو اس بات کی ضرورت محسوس ہوئی کہ مدارس کے نصاب کے لیے عقیدے کی کوئی ایسی جدید کتاب ہونی چاہیے کہ جس میں جدید مذہبی تصورات کو موضوع بحث بنایا جائے۔ آج کل اس کتاب یعنی اسلامی نظریہ حیات کا مدرسہ کی آخری دو کلاسز میں سبق بھی لے رہا ہوں۔ دوسرا یہ دیکھنے کو ملا کہ ما بعد جدیدیت یعنی پوسٹ ماڈرن ازم نے یہ کام کیا کہ جدیدیت یعنی ماڈرنٹی کے ریسپانس میں اپنا سب کچھ نیا تخلیق کرنے کی کوشش کی، میوزک بھی اور آرٹ بھی، لسانیات بھی اور نفسیات بھی، فلاسفی بھی اور ادب بھی۔ تو اس سے ذہن اس طرف منتقل ہوا کہ اگر اہل مغرب نے اپنی تمام سوشل سائنسز یا ماڈرن سائسنز کی بنیاد اپنے ورلڈ ویو یعنی نظریہ ارتقاء پر رکھی ہے تو مسلمان یہی کام اس طرح سے کیوں نہیں کر سکتے کہ تمام ماڈرن سائنسز کی بنیاد نظریہ تخلیق پر رکھ کر دکھا دیں۔ تو ایک وقت میں اسلامائزیشن آف سائنسز کا نعرہ بڑی شد ومد سے لگا تھا اور سید مودوی رحمہ اللہ نے بھی اس کی اہمیت کی طرف توجہ دلائی ہے۔ لیکن اسلامائزیشن آف سوشل سائنسز یا ماڈرن سائنسز کا یہ مطلب نہیں ہے کہ فزکس یا بائیالوجی کی کتاب کا ٹائیٹل اگر ہرا یعنی گرین شائع کر دیں گے تو وہ اسلامی ہو جائے گی۔ کہنے کا مقصد یہ ہے کہ اہل مغرب نے پیور سائنس میں اپنی فلاسفی آف سائنس کو داخل کر کے اسے سیکولر بنا دیا ہے۔ تو پیور سائنس، نیوٹرل نہیں رہ گئی ہے، الا ما شاء اللہ۔ اگرچہ وہ اپنی اصل میں نیوٹرل ہے۔ اور رہی سوشل سائنسز تو وہ اپنی اصل میں ہی ںیوٹرل نہیں ہیں۔ تو سائنس کو فلاسفی آف سائنس دینے کی ضرورت ہے اور سوشل سائنسز کو نظریہ تخلیق کی روشنی میں ریوائز کرنے کی۔ بہرحال یہ کام تو ابھی اس حوالے سے بہت ہی ابتدائی لیول کا ہے۔ کسی یونیورسٹی کو توجہ حاصل ہو جائے تو ایک پوری فیکلٹی کا پروجیکٹ بنتا ہے۔ اللہ عزوجل کسی یونیورسٹی کے ذمہ دار کو اس کی اہمیت کا احساس دلا دے کہ "سنٹر فار اسلامائزیشن آف ماڈرن سائنسز" کھول دیں اور اس میں علماء کو بھی نمائندگی دیں تو تبھی کوئی مفید کام ہو گا۔ 

##############################
https://web.facebook.com/hm.zubair.52/posts/3148832965146447
کیا حنفی علماء کے نزدیک مزارات کے لیے دیا گیا مال، مال حرام نہیں ہے؟ --------------------------------------------------------------------------- حنفی دوست کا کہنا ہے کہ یہ فتوی تو آپ دے رہے ہیں کہ مزارات کے لیے دیا گیا مال، مال حرام ہے اور "وما اھل بہ لغیر اللہ" میں شامل ہے۔ اور کس عالم دین نے یہ بات کی ہے؟ جواب: امر واقعہ یہ ہے کہ اب احناف کی اکثریت ہر مسئلے کو بس اہل حدیث کے رد عمل میں جائز ناجائز قرار دینے میں لگی ہے یعنی انہوں نے اپنے ذہن میں یہ بات بٹھا لی ہے کہ ان کے مسلک میں حق بات وہی ہو گی کہ جو اہل حدیث کہہ رہے ہیں، اس کے خلاف کہہ دو، باقی اپنوں کو بھی پڑھنے کی ضرورت نہیں ہے۔ ہم اہل حدیث ہو کر احناف کے فتاوی سے ناواقف نہیں ہوتے لیکن ہمارے حنفی بھائی جب بات کر رہے ہوتے ہیں تو صاف معلوم پڑ رہا ہوتا ہے کہ وہ اس مسئلے میں اپنی ہی فقہ اور مسلک کے ابتدائی اور ثانوی مصادر کا مطالعہ کیے بغیر تبصرے کیے جا رہے ہیں۔ تو یہ علمی رویہ نہیں ہے، کم از کم اپنی فقہ اور مسلک کا مطالعہ تو بڑھا لیں کہ کم از کم اعتماد کے ساتھ کوئی معقول تبصرہ تو کر سکیں۔ فتاوی دینیہ میں ہے: "مزاروں کے گلوں میں جو پیسے، پھول وغیرہ چیزیں چڑھائی جاتی ہیں وہ حرام ہیں۔ اور اس طرح جمع ہوئی رقم کی مالک نہ درگاہ بنتی ہے، نہ درگاہ کی کمیٹی بلکہ پیسے ڈالنے والوں کی ملکیت باقی رہتی ہے۔ اس لئے پیسے ڈالنے والوں کو چاہئے کہ سب سے پہلے اپنے کام سے توبہ کریں، اور پھر وہ اسے اپنے کام میں لا سکتے ہیں۔ بہتر طریقہ تو یہ تھا کہ اللہ کے واسطے یہ پیسے غریب محتاجوں کو دے کر اس کا ثواب درگاہ کے بزرگ کو بخش دیا جاتا تو دونوں کو فائدہ ہوتا۔ مسؤلہ صورت میں پیسے ڈالنے والے شخص کون کون تھے؟ یہ معلوم نہیں ہو سکتا ہے، اس لئے یہ پیسے حرام مال کے حکم میں شمار ہو کر وہ پیسے خاص محتاجوں اور نادار غرباء کو مالک بنا کر ثواب کی نیت کے بغیر دے دئے جائیں۔ اور وہ لوگ اگر محتاج ہوں تو اپنے استعمال میں لا سکتے ہیں، جیسا کہ سخت مجبوری کے وقت مردہ جانور کا گوشت اپنی جان بچانے کے لئے کھا سکتے ہیں۔ آئندہ ایسی حرام آمدنی جمع نہ ہو، اسی طرح لوگوں کا ایمان سلامت رہے، اس کے لئے یہ طریقہ بہتر ہے کہ درگاہ پر سے گلہ ہٹا لیا جائے، اور جماعتی کاروائی کے لئے چندہ کا نظم کیا جائے۔ (بحر: 2/298، در مختار: 2/128) فقط واللہ تعالی اعلم" [فتاوی دینیہ: ص 279] فتاوی محمودیہ میں ہے: "اگر چڑھاوا پیروں اور مزاروں کے نام کا ہے تو اس کا چڑھانا اور کھانا ناجائز ہے، اور اگر وہاں کے فقراء کے لیے ہے تو فقرا کو کھانا درست ہے۔" [فتاوی محمودیہ: 1/316]۔ ایک اور جگہ ہے: "جو عوام بزرگوں کے نام کی نذر ونیاز مانتے اور مزارات پر چڑھاتے ہیں، وہ سخت گناہ گار ہیں اور وہ نذر حرام ہے، اس کا کھانا بالکل ناجائز ہے ۔۔۔ اگر نذر مانتے وقت بزرگوں کے نام کی نذر مانی اور پھر اس کو "بسم اللہ، اللہ اکبر" کہہ کر ذبح کیا جاوے، وہ حرام ہے۔" [فتاوی محمودیہ: 1/341]۔ ایک اور جگہ لکھا ہے: "طحطاوی میں ان کے حرام اور ناجائز ہونے کی کئی وجہ لکھی ہیں: ایک تو یہ کہ مخلوق کے لیے نذر ماننا حالانکہ نذر عبادت ہے جو خالق کے ساتھ مخصوص ہے۔ دوسرے یہ کہ جس کے لیے نذر مانی ہے وہ مردہ ہے تو بھلا وہ کسی چیز کا کیسے مالک ہو سکتا ہے اور تیسرے یہ کہ اس میت کے ساتھ یہ اعتقاد بھی کیا جاتا ہے کہ وہ عالم میں تصرف کرتا ہے اور یہ عقیدہ رکھنا تو کفر ہے۔" [فتاوی محمودیہ: 1/343] جناب پروفیسر غلام رسول سعیدی صاحب لکھتے ہیں: "آج کل جس طرح اَن پڑھ عوام اپنی حاجات میں اولیاء اللہ کی نذریں اور منتیں مانتے ہیں اور حاجات پوری ہونے کے بعد مزارات پر نذریں پیش کرتے ہیں، اور بعض لوگ اس کو لغوی نذر کہہ کر سند جواز پیش کرتے ہیں، اس کا قرآنِ مجید، احادیث صحیحہ اور آثارِ صحابہ میں کوئی ثبوت نہیں ہے۔ کتب فتاویٰ میں اس نذر کو حرام کہا گیا ہے۔ یہ ایک خالص فقہی مسئلہ ہے۔ اس میں کتب فقہیہ کو چھوڑ کر بعض غیر معصوم اور غیر معروف صوفیوں کے اقوال اور احوال سے استدلال کرنا کوئی فقاہت نہیں ہے، بلکہ عدل و انصاف سے بعید ہے۔" [شرح صحیح مسلم: 4/543]  جن بریلوی علماء پر حضرت نقد کر رہے ہیں، وہ دراصل اس نذر کو لغوی نذر بنا کر جائز بنا لیتے ہیں اور وہ یہ کہتے ہیں کہ کتب فقہ میں شرعی نذر کی ممانعت ہے جبکہ یہ لغوی نذر ہے اور یہ جائز ہے جیسا کہ "جاء الحق" کے مصنف نے یہی کام کیا ہے۔ پروفیسر غلام رسول سعیدی صاحب ان کی اس تقسیم والی دلیل کا جواب دیتے ہوئے فرماتے ہیں: "بعض لوگ یہ کہتے ہیں کہ اگر کوئی شخص کسی حاجت کے وقت اولیاء اللہ کی نذر اس طرح مانے؛ ’اے داتا! اگر تو نے میری یہ حاجت پوری کر دی تو میں تیرے لیے ایک بکرا پیش کروں گا۔‘ تو یہ نذر جائز ہے، کیونکہ یہ نذر لغوی ہے۔ اور جو نذر غیراللہ کی حرام ہے، وہ نذرِ فقہی یا نذر شرعی ہے۔ اور نذرِ لغوی اور نذر شرعی میں ان لوگوں کے نزدیک صرف یہ فرق ہے کہ نذر شرعی میں اللہ کی نذر مانی جاتی ہے اور نذرِ لغوی میں اولیاء اللہ کی نذر مانی جاتی ہے۔ لیکن یہ کہنا صحیح نہیں ہے، کیونکہ اس طرح غیر اللہ کے لیے سجدہ، طواف، روزہ اور دیگر عبادات بھی جائز ہو جائیں گی، مثلاً کوئی شخص کسی ولی کو سجدہ کرے گا اور کہے گا کہ یہ لغوی سجدہ ہے، کوئی شخص کسی ولی کی قبر کا طواف کرے گا اور کہے گا کہ یہ لغوی طواف ہے، اور کوئی شخص کسی ولی کے لیے روزے رکھے گا اور کہے گا کہ یہ لغوی روزہ ہے، اور اسی طرح لغت کے سہارے غیر اللہ کے لیے تمام عبادات کا دروازہ کھل جائے گا، کیونکہ جس طرح نذر بالاتفاق عبادت ہے، لیکن لغوی نذر غیراللہ کے لیے شرعاً مانی جا سکتی ہے، تو اسی طرح غیر اللہ کے لیے لغوی نماز پڑھی جا سکتی ہے، غیراللہ کے لیے لغوی روزے رکھے جا سکتے ہیں اور لغوی حج کیے جا سکتے ہیں وعلی ہذا القیاس!" [شرح صحیح مسلم: 4/541] فتاوی دار العلوم دیوبند میں ہے: "میں اجمیر شریف کی زیارت کو جانا چاہتا ہوں۔ کسی بزرگ کی درگاہ کی زیارت میں نیت کیا ہونی چاہیے؟ کیا درگاہ پر پھول اور شیرینی چڑھانا جائز ہے؟ جواب: آپ کو اجمیر یا اس کے قریب پاس کسی شہر میں کوئی کام ہو تو اس کی نیت سے سفر کریں۔ براہ راست کسی بزرگ کی قبر کی زیارت کی نیت سے سفر کرنا بھی جائز ہے مگر بہتر نہیں ہے۔ کسی اور کام سے تشریف لے جائیں، پھر اجمیر بھی چلے جائیں اور قرآن کا کچھ حصہ پڑھ کر حضرت خواجہ معین الدین چشتی اور جس قدر وہاں اولیائے کرام مدفون ہیں ان سب کو ایصال ثواب کرکے فوراً چلے آئیں۔ قبر پر پھول چڑھانا یا شیرینی یا چادر وغیرہ چڑھانا جائز نہیں، یہ سب خرافات و بدعات میں سے ہے۔ شریعت اسلامیہ میں اس کی کوئی اصل نہیں۔ واللہ تعالیٰ اعلم۔ دارالافتاء، دارالعلوم دیوبند"۔ [Fatwa ID: 988-976/Sd=12/1437] قاضی ثناء اللہ پانی پتی فرماتے ہیں: "اولیاء اللہ کی قبور پر بلند عمارتیں تعمیر کرنا، اور چراغ روشن کرنا، اور اسی نوع کی دوسری چیزیں جو لوگ کرتے ہیں، وہ حرام ہیں یا مکروہ۔" [مالا بد منہ: ص 78] کنز الدقائق میں ہے: "هَذَا فَمَا يُؤْخَذُ مِنْ الدَّرَاهِمِ وَالشَّمْعِ وَالزَّيْتِ وَغَيْرِهَا وَيُنْقَلُ إلَى ضَرَائِحِ الْأَوْلِيَاءِ تَقَرُّبًا إلَيْهِمْ فَحَرَامٌ بِإِجْمَاعِ الْمُسْلِمِينَ مَا لَمْ يَقْصِدُوا بِصَرْفِهَا لِلْفُقَرَاءِ الْأَحْيَاءِ"۔ ترجمہ: جو روپیہ پیسہ، چراغ اور تیل وغیرہ جمع کر کے اولیاء اللہ کے مزارات پر دیا جاتا ہے تا کہ ان کا تقرب حاصل ہو، تو مسلمانوں کا اس پر اجماع ہے کہ یہ حرام ہے الا یہ کہ دینے والے وہاں موجود زندہ مساکین کو صدقہ کی نیت کر لیں۔  الدر المختار میں ہے: "واعلم أن النذر الذي يقع للاموات من أكثر العوام وما يؤخذ من الدراهم والشمع والزيت ونحوها إلى ضرائح الاولياء الكرام تقربا إليهم فهو بالاجماع باطل وحرام ما لم يقصدوا صرفها لفقراء الانام، وقد ابتلى الناس بذلك، ولا سيما في هذه الاعصار۔" [الدر المختار: ص 151-152] ترجمہ: اچھی طرح سمجھ لو کہ جو نذر نیاز عوام الناس مردوں کے لیے مانتے ہیں اور جو روپیہ پیسہ، چراغ اور تیل وغیرہ اولیاء اللہ کے مزارات کے لیے وصول کیا جاتا ہے تا کہ ان کا تقرب حاصل ہو، تو مسلمانوں کا اس پر اجماع ہے کہ یہ حرام ہے الا یہ کہ دینے والے وہاں موجود مساکین کو صدقہ کی نیت کر لیں۔ اور لوگ، خاص طور آج کل کے زمانے میں، اس فتنے میں مبتلا ہیں۔

##############################
https://web.facebook.com/hm.zubair.52/posts/3162841437078933
توہین رسالت کے الزام کی تحقیق کیسے ہو؟ ------------------------------------------- اگرچہ ہمارے قانون میں اس کا ایک طریق کار مقرر ہے کہ جب کسی پر توہین کا الزام لگایا جائے تو اس کی تحقیق کیسے ہو؟ لیکن اصل مسئلہ یہ ہے کہ عوام الناس کو اب نہ حکومتوں پر اعتماد رہا ہے اور نہ ہی عدالتوں پر۔ اگر مجھ سے پوچھا جائے تو میں بھی یہی کہوں گا کہ توہین کے بعض کیسز میں حکومتوں اور عدالتوں دونوں کی بدنیتی اور تعصب بالکل صاف نظر آ رہا ہوتا ہے کہ جس کی وجہ سے عوام الناس کا اعتماد اب ان سے اٹھ گیا ہے۔ ہمارے ایک دوست عابد حسین صاحب نے یہ تجویز دی ہے کہ توہین کے الزامات کی تحقیق کے لیے ایک غیر جانبدار کمیٹی تشکیل دینی چاہیے کہ جس پر عوام الناس کو بھی اعتماد ہو اور حکومت وقت کو بھی۔ ہماری نظر میں یہ ایک اچھی تجویز ہے اور قابل عمل ہے۔ اور ڈاکٹر محمد مشاق صاحب کی سربراہی میں ایسی کمیٹی تشکیل دی جا سکتی ہے کہ ان کی فقہ اور قانون دونوں پر گہری نظر ہے۔ دیکھیں، مسائل دونوں طرف ہیں۔ حکومت بدنیت ہے تو عوام الناس کی طرف بھی کرپشن موجود ہے کہ بہت دفعہ توہین کا الزام محض الزام ہوتا ہے اور بہت دفعہ اس کی وجہ مسلکی مخالفت بھی ہوتی ہے جیسا کہ جنوری 2011ء تحصیل کوٹ ادو، ضلع مظفر گڑھ میں ایک مقامی عدالت نے دیوبندی امام مسجد محمد شفیع اور ان کے بیٹے اسلم کو عمر قید کی سزا سنائی۔ اور دونوں پر الزام یہ تھا کہ انہوں نے اپنی کریانے کی دکان کے سامنے برآمدے میں لگا میلاد اور مصطفیْ کانفرنس کا پوسٹر پھاڑ دیا تھا جو بقول استغاثہ توہین رسالت ہے۔ تو اس طرح کے جشن میلاد کو جیسے تم مناتے ہو، وہ بدعت سمجھتے ہیں اور ان کے مسلک کا ایک بیانیہ ہے، تو انہیں چڑانے کے لیے کیوں ان کی املاک کی دیواروں پر ایسے پوسٹر لگاتے ہو؟ اگر اس طرح ہی توہین رسالت ثابت کرنی ہے تو سارے دیوبندیوں پر ایک ہی مرتبہ فتوی لگا دو۔ اسی طرح جون 2006ء میں چھونا والا، تحصیل حاصل پور میں کہ جہاں بریلویوں کی اکثریت تھی، اہل حدیث کی مسجد زیر تعمیر تھی کہ جس پر دونوں طرف گرما گرمی تھی کہ عموما گاؤں کے ماحول میں جب ایک مسلک کی اکثریت ہو تو دوسرے مسلک والوں کی مسجد برداشت نہیں کرتے ہیں اور شدید مخالفت کرتے ہیں۔ اور یہ بات میرے مشاہدے بھی ہے اور بہت سے لوگوں کے مشاہدے میں ہے۔ تو مسجد کے امام قمر جاوید پر مخالف مسلک کے امام کی طرف سے الزام لگا کہ انہوں نے قرآن مجید کے اوراق جلائے ہیں کہ جس پر مشتعل ہجوم نے ان پر حملہ کر دیا۔ ماسٹر محمد صادق انہیں بچانے کے لیے آئے تو ان پر بھی حملہ ہوا اور دونوں کو مار مار کر شہید کر دیا گیا۔ اور بات سامنے کی ہے کہ مساجد میں اور گھروں میں بھی بعض اوقات قرآن مجید کے پھٹے پرانے اور بوسیدہ اوراق موجود ہوتے ہیں تو ان کا کیا جائے؟  بعض اہل علم کہتے ہیں کہ انہیں جلا دیا جائے اور اس کی دلیل حضرت عثمان رضی اللہ عنہ سے ملتی ہے کہ انہوں نے جب اپنے دور خلافت میں قرآن مجید کا ایک سرکاری نسخہ تیار کیا تھا تو صحابہ کے ذاتی مصاحف جلوا دیے تھے تا کہ ایک ہی قرآن مجید باقی رہے۔ بعض اہل علم کہتے ہیں کہ ان کو نہر میں بہا دے۔ تو بعضوں کو اس میں توہین لگتی ہے کہ ہماری نہریں تو گٹر بنی ہوئی ہیں۔ بعض اہل علم کہتے ہیں کہ قبرستان میں دفنا دیں۔ تو اس میں بھی بعضوں کو توہین محسوس ہوتی ہے کہ لوگ اس کے اوپر چلیں گے۔ تو کریں تو کریں کیا؟ تو کچھ تو کرنا ہے ناں۔ میں جب تبلیغی جماعت میں چل رہا تھا تو ایک نوجوان میری طرف پیٹھ نہیں کرتا تھا تو میں نے اسے پکڑ لیا کہ کیا مسئلہ ہے؟ کہنے لگا کہ آپ حافظ قرآن ہو، آپ کے سینے میں قرآن ہے، توہین ہو جائے گی۔ میں نے سوچا، شکر ہے اسے یہ سوچ نہیں آئی کہ میں واش روم بھی جاتا ہوں کہ قرآن میرے سینے میں ہوتا ہے اور میں توہین کا مرتکب ہوتا ہوں۔ کہنے کا مقصد یہ ہے کہ عوام الناس نے اس علمی مسئلے کو اپنی جہالت سے بہت الجھا دیا ہے اور ایسی پیچیدگیاں پیدا کر دی ہیں کہ ان کا کوئی شرعی جواز نہیں ہے۔ 1947ء سے 1987ء تک چالیس سال میں توہین رسالت کے کل 7 کیسز رپورٹ ہوئے جن میں سے دو کا ماورائے عدالت قتل بھی ہوا۔ لیکن 1987ء میں جب یہ قانون بنا تو اس کے بعد سے لے کر 2017ء تک یعنی تیس سال میں 1335ء کیسز رپورٹ ہوئے کہ جن میں سے 62 کا ماورائے عدالت قتل ہوا۔ اور اس میں طرفہ تماشا یہ ہے کہ سب سے زیادہ مسلمانوں کے خلاف ہیں۔ ہندوؤں کے خلاف 21، عیسائیوں کے خلاف 187، قادیانیوں کے خلاف 494 اور مسلمانوں کے خلاف 633 کیسز سامنے آئے ہیں۔ اب یہ عجب تماشا ہے کہ سب سے زیادہ توہین خود مسلمان ہی کر رہے ہیں یا مسلمان توہین کے جھوٹے کیسز اپنوں پر ہی درج کروا رہے ہیں، تیسری تو کوئی آپشن نہیں ہے۔ تو ظاہری بات ہے کہ دوسری بات ہی سچ ہے۔ تو ہم توہین رسالت کے قانون کے حق میں ہیں لیکن یہ ماننا پڑتا ہے کہ اس قانون کا مسلکی استعمال ہوا ہے اور مسلمانوں کے خلاف ہوا ہے اور آئندہ بھی ہوتا رہے گا جب تک کہ توہین کا الزام لگانے والوں کو الزام نہ ثابت ہونے پر سخت سزائیں جاری نہ کی جائیں گی۔  باقی توہین رسالت ثابت کیسے ہو گی؟ تو اس پر ڈاکٹر محمد مشتاق صاحب کا ایک مختصر لیکن بہت ہی وقیع اور جامع مقالہ ہے جو سہ ماہی مجلہ تعلیم وتحقیق کے تحفظ ناموس رسالت نمبر میں پبلش ہوا ہے کہ جس کا لنک پہلے کمنٹ میں شیئر کر رہا ہوں۔ واقعہ یہ ہے کہ اس مسئلے میں فقہائے احناف کی نظر بہت گہری ہے اور انہوں نے اسے ایک جامع نظام فکر کے طور پر پیش کیا ہے۔ اگرچہ بعض دوسرے اہل علم کو اور خود مجھے بھی بعض مسائل میں اس بیانیے سے اختلاف ہے جیسا کہ یہ کہنا کہ ذمی کی سزا، امام کا حق ہے نہ کہ اللہ کا حق، اور اس کی سزا سیاستہ ہے نہ کہ شرعا، لہذا امام معاف بھی کر سکتا ہے۔ تو ہماری نظر میں یہ بیان درست نہیں ہے لیکن کم از کم مسلمان کے بارے جو انہوں نے فقہائے احناف کے حوالے سے بحث کی ہے، وہ میری نظر میں بہت مدلل بھی ہے اور منطقی بھی۔ باقی اختلاف کو ختم کرنے کے لیے کسی بیانیے پر تو آنا پڑے گا لہذا رفع نزاع کے لیے ذمی کے بارے بھی اگر کسی بیانے پر اتفاق نہ ہو سکے تو انہی کا بیان کردہ بیانیہ لے لینا چاہیے۔ اگرچہ میں یہ بھی سمجھتا ہوں کہ احناف کے ہی نظام فکر میں کچھ گنجائش ہے کہ جس پر اتفاق کرتے ہوئے ذمی کے بارے میں دونوں طرف کے علماء کے اختلاف کو جمع کیا جا سکتا ہے۔ ڈاکٹر محمد مشتاق صاحب کا یہ مقالہ ضرور پڑھیں، خاص طور مسلمان کے حوالے سے جو بحث انہوں نے کی ہے، اور اسے عام بھی کریں۔ جب تک ہم اس مسئلے میں علمی بحث کا آغاز نہیں کریں گے تو جذباتی لوگ چھائے رہیں گے اور ماورائے عدالت معصوم لوگوں کا قتل ہوتا رہے گا، اس نبی کے نام پر جو رحمۃ للعالمین ہیں، اور جو اپنے خون کے دشمنوں کو معاف کر دیتے تھے، اور آج ان کے شیدائی اور عاشق، گستاخی کے الزام میں قتل ہو رہے ہیں۔ اب جنید جمشید جیسے نعت خواں کو بھی وضاحت دینی پڑتی ہے کہ اس نے توہین نہیں کی ہے تو اور کس کی بات کریں۔ اور بعضے بریلوی مولیوں نے تو ان کی نعتوں سے بھی توہین نکال لی لیکن ایسی توہین تو بریلویوں کی نعتوں سے بھی نکلتی ہے لیکن شاید دیوبندیوں اور اہل حدیثوں میں وہ حس نہیں ہے۔

##############################
https://web.facebook.com/hm.zubair.52/posts/3165439580152452
شوہر اپنی بیوی کو کس حد تک سرزنش کر سکتا ہے؟ ----------------------------------------------------- دوست نے پوچھا کہ بیوی کے نشوز یعنی سرکشی کی صورت میں کیا اس پر ہاتھ اٹھانا جائز ہے؟ میں نے کہا کہ حدیث میں ہے کہ رسول اللہ صلی اللہ علیہ وسلم نے فرمایا کہ جو عورتوں پر ہاتھ اٹھاتے ہیں، وہ اچھے مرد نہیں ہیں۔  پھر پوچھا کہ کیا بیوی کے تنگ کرنے پر غصہ آئے تو کیا گالم گلوچ کر سکتا ہے؟ میں نے کہا کہ گالی دینے سے رسول اللہ صلی اللہ علیہ وسلم نے منع فرمایا ہے اور کہا کہ مومن کو گالی دینا فسق وفجور ہے۔ پھر پوچھا کہ کیا بیوی کے ایٹی چیوڈ دکھانے پر اسے لعن طعن کر سکتا ہے؟ میں نے کہا کہ حدیث میں ہے کہ مومن لعن طعن نہیں کرتا لہذا اس سے اجتناب کرنا چاہیے۔ پھر پوچھا کہ کیا بیوی کی نافرمانی کی صورت میں اسے طلاق کی دھمکی لگا سکتا ہے؟ میں نے کہا کہ دھمکی لگانا اعلی اخلاق کے منافی ہے لہذا طلاق دینی ہے تو دے دے، جب نہیں دینی تو دھمکیاں نہ لگائے۔ پھر پوچھا کہ کیا بیوی پر غصے میں چیخ سکتا ہے، چلا سکتا ہے؟ میں نے کہا کہ یہ اعلی اخلاق کے منافی ہے۔  پھر پوچھا کہ اعلی اخلاق کے ساتھ کچھ کرنے یا کہنے کی اجازت ہے بھی کیا؟ میں نے کہا: ہاں، بستر علیحدہ کر لو۔ اس نے کہا کہ یہ تو ان حالات میں چل جاتا تھا کہ جب تین بیویاں اور دس لونڈیاں ہوتی تھیں، آج کل میں ایک بیوی کے ساتھ کیسے چلے گا؟ یہ تو اپنے آپ کو سزا دینے والی بات ہو جائے گی۔ میں نے کہا کہ ایک اور حل بھی ہے کہ قرآن مجید نے کہا ہے کہ انہیں نصیحت کرو۔ کہنے لگا اعلی اخلاق کی جو صورت اوپر آپ نے بیان کر دی ہے تو اس کی روشنی میں تو بیوی کو نصیحت کچھ یوں بنتی ہے: "زوجہ محترمہ! اگر آپ کی طبع نازک پر گراں نہ گزرے تو یہ عرض کرنے کی جسارت کر لوں کہ آپ اپنی حدود مبارکہ سے باہر قدم رنجہ فرما رہی ہیں، اگر ہم نے اس پر کوئی اعتراض کر دیا تو پھر نہ کہیے گا کہ بغیر اطلاع ہم نے آپ کی شان میں کوئی گستاخی فرما دی ہے۔"

##############################
https://web.facebook.com/hm.zubair.52/posts/3174783649218045
کیا مجرم کو پھانسی دینے کے بعد لاش کو لٹکانا جائز ہے؟ ---------------------------------------------------------- دوست کا سوال ہے کہ کیا مجرم کو پھانسی دینے کے بعد لاش کو لٹکانا جائز ہے؟ کیا اس میں انسانیت کی توہین نہیں ہے؟ جواب: بلاشبہ بعض جرائم انسانیت کے خلاف اس قدر غلیظ اور نجس اقدام شمار ہوتے ہیں کہ ان کی سزا کے طور مجرم کی لاش کو عبرت کے لیے لٹکایا جا سکتا ہے لیکن یہ جرم کی نوعیت پر منحصر ہے۔ مورخین کے بقول سولی دینے یعنی لٹکانے کے طریقے کو اہل فارس نے چار پانچ سو سال قبل مسیح میں ایجاد کیا تھا۔ پھر رومیوں کے ہاں باغیوں کو سزا دینے کے لیے یہ طریقہ کافی معروف تھا کہ بغاوت کرنے والوں کو بھوکا پیاسا ٹانک دیتے تھے یہاں تک کہ مر جائے۔ قرآن مجید میں سورۃ یوسف میں ہے کہ حضرت یوسف علیہ السلام نے ایک شخص کو خواب کی تعبیر بتلاتے ہوئے کہا تھا کہ تمہیں صلیب یعنی سولی دی جائے گی تو قرآن مجید کے بقول سولی دینے کا رواج تقریبا دو ہزار قبل مسیح مصریوں میں رائج تھا۔  تو فارس وروم، وقت کی دونوں سپر پاورز کے ہاں باغیوں کے لیے سولی دینے کا طریقہ کار رائج تھا اور قرآن مجید نے بھی باغیوں کی چار سزاؤں میں سے ایک سزا یہی بیان کی ہے۔ قرآن مجید میں سورۃ المائدۃ کی آیت 33 میں بعض جرائم کی سزا سولی دینا بیان ہوا ہے اور اسے تصلیب (crucifixion) کہا گیا ہے اور اسی سے لفظ صلیب بھی بنا ہے۔ قرآن مجید میں جس جرم کے لیے سولی دینے کی سزا بیان ہوئی ہے تو اس کے لیے دو لفظ استعمال ہوئے ہیں؛ حرابہ اور فساد فی الارض۔ تو مجرم کے جرم کی نوعیت اگر ایسی ہو کہ اس سے معاشرے میں دہشت پھیلتی ہو اور فساد برپا ہو تو اسے یہ سزا دی جا سکتی ہے جیسا کہ فقہاء نے کہا ہے کہ باغیوں اور ڈاکوؤں کو یہ سزا دی جا سکتی ہے۔ رسول اللہ صلی اللہ علیہ وسلم نے بعینہ یہی تو نہیں لیکن عکل اور عرینہ قبیلے کے مجرموں کو اس سے ملتی جلتی سزا دی تھی۔  صحیح روایات کے مطابق آپ صلی اللہ علیہ وسلم کے پاس عکل اور عرینہ قبیلے لوگ آئے اور بظاہر اسلام قبول کر لیا اور مدینہ کی آب وہوا کو بنیاد بنا کر پیٹ کی خرابی کا بہانہ کیا۔ آپ صلی اللہ علیہ وسلم نے انہیں مدینہ کے گرد ونواح میں موجود ایک چراگاہ میں بھیج دیا کہ جہاں بیت المال کے اونٹ موجود تھے۔ انہوں نے وہاں کے نگران مسلمانوں کو بری طرح قتل کیا کہ ان کی آنکھوں میں لوہے کی سلاخیں پھیر دیں اور اونٹ لوٹ کر بھاگ گئے۔ آپ صلی اللہ علیہ وسلم کو اطلاع ملی تو مسلمانوں کے گھڑ سواروں کا ایک دستہ ان کے پیچھے بھیجا جو انہیں پکڑ لائے۔ ان مجرموں کے ہاتھ اور پاؤں مخالف سمت سے کاٹ دیے گئے، آنکھوں میں لوہے کی سلاخیں پھیری گئیں، اور انہیں حرۃ کی زمین میں بھوکا پیاسا مرنے کے لیے پھینک دیا گیا۔ بس آپ صلی اللہ علیہ وسلم نے ان کو لٹکایا نہیں تھا، باقی نشان عبرت ضرور بنایا تھا جو کہ سولی کا مقصد ہوتا تھا۔ قرآن مجید کی درج بالا آیت مبارکہ کی تفسیر میں فقہاء میں یہ ضرور اختلاف ہوا ہے کہ مجرم کو عبرت بنانے کے لیے سولی دینے کا کون سا طریقہ مناسب رہے گا؟ تو سولی دینے پر فقہاء کا اتفاق ہے کہ سولی دینا جائز ہے البتہ اس کے طریق کار میں اختلاف ہے۔ امام ابو حنیفہ اور امام مالک کا کہنا ہے کہ مجرم کو بھوکا پیاسا زندہ لٹکایا جائے گا اور پھر اسے اسی حالت میں یعنی لٹکے لٹکے نیزے یا تیر وغیرہ سے قتل کر دیا جائے یعنی زندہ کو سولی دی جائے گی۔ ان فقہاء کا کہنا یہ ہے کہ سولی دینا ایک سزا ہے اور سزا زندہ کو ہوتی ہے، مردہ کو نہیں کہ لاش کو سزا دینے کا فائدہ نہیں ہے۔ امام شافعی اور امام احمد کا کہنا یہ ہے کہ پہلے مجرم کو قتل کیا جائے گا اور پھر لٹکایا جائے گا کیونکہ قرآن مجید میں "أَن يُقَتَّلُوا أَوْ يُصَلَّبُوا" کے الفاظ ہیں یعنی پہلے قتل کرنے اور پھر سولی دینے کا ذکر ہے۔ اور سولی دینے کا مقصد مجرم کو سزا دینا نہیں بلکہ نشان عبرت بنانا ہے تا کہ دوسرے اس جیسے جرم کے ارتکاب سے رک جائیں۔  باقی امام ابو حنیفہ اور امام شافعی کے نزدیک سولی تین دن تک دی جائے گی جبکہ امام مالک کہتے ہیں کہ جب تک لاش کے تبدیل ہونے کا اندیشہ ہو تو اس وقت تک دی جا سکتی ہے۔ اور امام احمد کے نزدیک کوئی مدت طے نہیں ہے بلکہ اس کے جرم کی نوعیت سے مدت طے کی جائے گی۔ رہی یہ بات کہ ایسی سزا انسانیت کے خلاف ہے تو اس کا جواب یہ ہے کہ یہ ساری باتیں کہ یہ سزا انسانیت کے خلاف ہے اور یہ نہیں، ریلیٹو ہیں۔ یورپ تو قاتل کے لیے پھانسی کی سزا کو بھی انسانیت کے خلاف شمار کرتا ہے تو ختم کر دیں کیا؟ 104 ممالک نے ہر قسم کے جرم کے لیے قتل کی سزا (death penalty) ختم کر دی ہے جبکہ 55 ممالک میں یہ آج بھی لاگو ہے کہ جن میں امریکہ بھی شامل ہے۔ رہی یہ بات کہ لٹکانے کی سزا ہمارے قانون میں نہیں ہے تو یہ اعتراض قابل غور ہے۔ تو اس کا حل یہ ہے کہ جب تین سال کی ایکٹینشن کے لیے اگلے چھ ماہ میں ایک قانون سازی ہونے جا رہی ہے تو اس کے ساتھ اس مسئلے میں بھی قانون سازی کی جا سکتی ہے۔

##############################
https://web.facebook.com/hm.zubair.52/posts/3182134008483009
توہین رسالت صلّی اللہ علیہ وسلّم، خُدا باری تعالیٰ، قرآن کریم، اُمہات المومنین کی شان میں گُستاخی کے مُرتکب جُنید حفیظ کیس کے اصل حقائق -------------------------------------------------------------------------------- نوٹ: (مُلتان بہاؤ الدین زکریا یونیورسٹی میں ایم فل انگلش کے سٹوڈنٹ، ویزیٹنگ لیکچرر اور توہین رسالت کے مُلزم جُنید حفیظ کیس کے درج ذیل تمام تر واقعات کوئی جذباتی آرٹیکل یا افسانہ نہیں بلکہ یہ حالات اس کیس کی ابتک کی عدالتی کاروائی، گواہوں کے بیانات، یونیورسٹی ریکارڈ اور کیس کی تصدیق شُدہ  فائل سے لئے گئے ہیں جو دستاویزات، بیانات، شواہد، انکوائری رپورٹ، یونیورسٹی کمیٹی کی انکوائری رپورٹ، پولیس رپوٹ پرمبنی ہیں۔ اور یہ اس واقعے پر پہلی مکمّل تفصیلی رپورٹ ہے)  13 مارچ 2013  کو امریکی کونسلیٹ جنرل لاہور کے کونسلر جنرل مسٹر جیسن ریف کو بشریٰ عزیز نامی ایک امریکی شہری درج ذیل ای میل بھیجتی ہے۔ Hello, Mr. Reiff,  "I don't know if you are still there or not, but I hope some responsible person will get my email. In Pakistan one of our family friend is accused of "Blasphemy". He is on run to save his life. I just wonder if you folks can help him? And what is the procedure to get help from our embassy. Thank God I am a US citizen and living in USA, but he is Pakistani and in Pakistan. Thank you " یہ واقع نہ یہاں سے شروع ہوتا ہے اور نہ ختم؛ 22 فروری 2013 کی صبح چند طُلباء انگلش ڈیپارٹمنٹ بہاؤالدین زکریا یونیورسٹی کی چئیر پرسن ڈاکٹر شیریں زبیر کے دفتر میں ایک درخواست ڈاکٹر شیریں کو دیتے ہیں جس میں  ایم فل انگلش کے طالب علم اور انگلش ڈیپارٹمنٹ کے ویزیٹنگ لیکچرر جنید حفیظ کے متعلق چند شکایات درج ہوتی ہیں کہ جُنید حفیظ  دوران لیکچر، اپنے فیس بُک اکاؤنٹ اور فیس بُک پر تخلیق کردہ پیج پر مذہب، حضور صلیّ اللہ علیہہ وسلّم اور اُمہات المومنین کی تحضیک کررہا ہے لہذا اسکی سرگرمیوں کو روکا جاۓ اور اسکے خلاف کاروائی کیجاۓ۔  ڈاکٹر شیریں وہ درخواست لے لیتی ہے اور طُلباء کو کہتی ہے کہ آپ تھوڑی دیر باہر رُکیں میں آپ سے بعد میں بات کرتی ہوں۔ تقریباً آدھے گھنٹے بعد ڈاکٹر شیریں زبیر طُلباء کو اندر بُلاتی ہے اور اُنکے سامنے اُس درخواست کو پھاڑتی ہے اور اپنے کمرے میں موجود dust bin میں پھینک دیتی ہے اور طُلباء کو غُصّے سے بھرے لہجے میں وارننگ دیتی ہے کہ اگر اس بات کا کسی سے ذکر کیا یا دوبارہ ایسی شکائیت لے کر آۓ تو تُم لوگوں کو بغیر ڈگری دئیے ڈیپارٹمنٹ سے نکال دونگی۔  طُلباء واپس چلے جاتے ہیں۔ اسکے بعد چند ڈے سکالرز طُلباء یونیورسٹی کے وائس چانسلر کو جُنید حفیظ کے خلاف اسی طرح کی ایک درخواست پیش کرتے ہیں جس میں 25 فروری 2013 کو بی زی یو کے IMS ہال میں ہونے والے سیمینار کا ذکر کرتے ہیں جس میں سیمینار کے مقرر جُنید حفیظ کے خُدا کی شان بارے تضحیک آمیز کلمات اور بسم اللہ کے مذاق اُڑاۓ جانے کا ذکر شامل ہوتا ہے۔ طلباء درخواست دے کر واپس آجاتے ہیں لیکن کوئی کاروائی نہیں ہوتی. کیونکہ وی سی جب شیریں کو بُلا کر اس واقعے کا پوچھتے ہیں تو شیریں کہتی ہے کہ ایسا کوئی واقعہ نہیں ہُوا۔ 7 مارچ 2013 کو جُنید حفیظ کے فیس بُک پیج so called liberals of pakistan پر ایک پوسٹ آتی ہے جس میں تین سوالوں کے ذریعے نبی اکرم صلیّ اللہ علیہ وسلّم اور اُمہات المومنین کی شان میں صریحاً گُستاخی کی جاتی ہے.  پوسٹ درج ذیل ہے: ▪ پہلا سوال: تو پھر زینب کے خاوند کو اپنا منہ بولا بیٹا کیوں بنایا ؟ ▪دوسرا سوال: زینب کے پرکشش جسم پر نظر پڑنے کے بعد ہی عرب سے منہ بولے رشتوں کا رواج ختم کرنے کا خیال کیوں آیا؟ ▪تیسرا سوال: اگر حرب سے منہ بولے رشتوں کا رواج ختم کرنے کا ارادہ مبارک فرمایا تو اپنی بیویوں کو مسلمانوں کی مائیں قرار دے کر ان بیچاریوں کو اپنی موت کے بعد کیوں شادی کی اجازت نہیں دی یہ بھی تو منہ بولا رشتہ تھا جو محسن انسانیت بنایا تھا."  (ملا منافق رحمۃ اللہ علیہ) گروپ میں موجود طُلباء جُنید حفیظ کو پوسٹ ہٹانے کا کہتے ہیں لیکن جُنید حفیظ وہ پوسٹ نہیں ہٹاتا. طُلباء اُس پوسٹ کو لے کر کافی غُصّہ ہوتے ہیں اور پھر چند دوستوں کے مشورے سے ایک سینئیر ڈاکٹر پروفیسر کو مِلتے ہیں. پروفیسر طُلباء کو شروع میں یہ کہہ کر انکار کردیتا ہے کہ آپ اپنی ڈیپارٹمنٹ کی head سے رابطہ کریں جس پر طلباء ساری صورتحال سے آگاہ کرتے ہیں کہ ڈیپارٹمنٹ کی head  اُنکی بات سُننے پر آمادہ نہیں ہے اور وہ اُنہیں یونیورسٹی سے نکال دے گی۔  یہ بات سُن کر پروفیسر ڈاکٹر شیریں سے بات کرتا ہے اور جُنید حفیظ کو یونیورسٹی میں اپنی رہائش گاہ پر بُلاتا ہےجہاں ڈیپارٹمنٹ کے طُلباء بھی موجود ہوتے ہیں۔ پروفیسر جُنید حفیظ کو اُسکی فیس بُک والی پوسٹ کے بارے میں بتاتا ہے جس پر جنید حفیظ کہتا ہے کہ اُس نے یہ گروپ آزادی اظہار راۓ کے لئے بنایا ہے لہذا وہ کسی بھی پوسٹ کو نہیں ہٹا سکتا۔ اسکے بعد طُلباء اور جنید حفیظ چلے جاتے ہیں۔  دو دِن گزرنے کے باوجود وہ پوسٹ ڈیلیٹ نہیں ہوتی بلکہ یہ سلسلہ مزید تیز ہوجاتا ہے. اسکے بعد تین مزید پوسٹس آتی ہیں جن میں peace be upon him کی بجاۓ حضور صلی اللہ علیہہ وسلّم کے نام کیساتھ نعوذ باللہ piss be upon him لکھا ہوتا ہے۔ ایک اور پوسٹ آتی ہے جسکا عنون Muhammad the Rapist اور Muhammad the sex maniac لکھا ہوتا ہے اور اس طرح کی کافی پوسٹس آتی ہیں جن کا بیان کرنا کسی بھی مُسلمان کے لئے نا مُمکن ہے.   یہ بات ہاسٹل اور  پوری یونیورسٹی میں  پھیل جاتی ہے ہے جہاں مختلف ڈیپارٹمنٹس کے طُلباء سٹرائیک پر اتفاقِ راۓ کر لیتے ہیں۔ 12 مارچ 2013 کو طُلباء تحریری طور پر دوبارہ ایک درخواست وائس چانسلر کو جمع کرواتے ہیں جس میں جُنید حفیظ کیخلاف سخت کاروائی کا مطالبہ کرتے ہیں اور بصورت دیگر سٹرائیک کا عندیہ دیتے ہیں۔ جُنید حفیظ 12 مارچ کی رات اپنے ہاسٹل سے اپنے ضروری سامان سمیت فرار ہوکر ڈاکٹر شیریں کے گھر چلا جاتا ہے. 13 مارچ 2013 کی صبح UGS ڈیپارٹمنٹ،  English ڈیپارٹمنٹ کے باہر احتجاج شروع ہو جاتا ہے جس میں دونوں ڈیپارٹمنٹس کے پندرہ سو کے قریب طلباء احتجاج کرتے ہوۓ UBL چوک سے ملحقہ روڈ کو بلاک کردیتے ہیں اور اسی دوران دوسرے ڈیپارٹمنٹس سے  طلباء کی ایک کثیر تعداد اس احتجاج میں شمولیت اختیار کر لیتی ہے.  تھوڑی دیر بعد یونیورسٹی کے آر او چند سیکیورٹی گارڈز کیساتھ طلباء کے پاس پُہنچتے ہیں۔ طُلباء احتجاج کرتے ہوۓ جُنید حفیظ کی گرفتاری اور اُس پر شفاف انکوائری کا مطالبہ کرتے ہیں. تھوڑی دیر بعد پولیس اور اعلیٰ ضلعی حُکّام بھی موقع پر پُہنچ جاتے ہیں۔  پولیس کے اعلیٰ ضلعی  افسران فُٹ پاتھ پر چڑھ کر طُلباء سے خطاب کرتے ہیں اور یقین دہانی کراتے ہیں کہ توہین رسالت کے اس واقعے میں جو بھی ملزمان شامل ہونگے اُنکو  کیفر کردار تک پہنچایا جاۓ گا۔ موقع پر چند طلباء کے بیان ریکارڈ کئیے جاتے ہیں اور پھر باقی طلباء سے پولیس اور انتظامیہ درخواست کرتی ہے کہ وہ اپنی کلاسسز میں چلے جائیں اور اپنی تعلیم پر توجہّ دیں. جس کے بعد طلباء منتشر ہوجاتے ہیں۔  سی پی او ملتان ڈاکٹر رضوان اس واقعے کی تحقیق کے لئے 2 عدد سینئر ایس پی، ڈی ایس پی، ایس ڈی پی او، سب انسپکٹر اور آئی ٹی انچارج ملتان پر مبنی ایک JIT تشکیل دے دیتے ہیں۔ پولیس کے افسران جنید حفیظ کی گرفتاری کے لئے یونیورسٹی میں جنید کے متعلقہ ہاسٹل میں جاتے ہیں جہاں پر اُنہیں معلوم پڑتا ہے کہ جُنید حفیظ واقعے سے ایک دِن پہلے ہی ہاسٹل سے اپنے ضروری سامان سمیت چلا گیا ہے. جنید کے  چند ہاسٹل فیلوز نے اپنا نام نہ ظاہر کرنے کی شرط پر پولیس کو بتایا کہ جُنید حفیظ رات کو ڈاکٹر شیریں زبیر کے گھر چلا گیا تھا.  پولیس نے یہ بات وی سی کو بتائی تو وی سی نے فوری طور پر شیریں زبیر کو اپنے آفس میں بُلا لیا جہاں شیریں زبیر نے بتایا کہ جُنید ڈائیوو بس مُلتان سے لاہور کیطرف تھوڑی دیر پہلے روانہ ہو چُکا ہے اور میرے گھر پر موجود نہیں ہے.  جے آئی ٹی نے فوری طور پر CIA کے ایک سینئر افسر کی قیادت میں پانچ رُکنی ریڈنگ پارٹی جُنید کو گرفتار کرنے کے لئے روانہ کردی. ریڈنگ پارٹی گاڑی کو تیز رفتاری سے دوڑاتی ہوۓ تقریباً جُنید حفیظ سے پندرہ منٹس پہلے ڈائیوو ٹرمینل کلمہ چوک پُہنچ گئی.  ریڈنگ پارٹی نے جُنید کو شام کے وقت لاہور ڈائیوو بس ٹرمینل پر کھڑی دائیوو بس نمبری LES / 3873 کی سیٹ نمبر 32 پر سے اسوقت گرفتار کیا جب وہ لیپ ٹاپ کھولے فون پر کونسلیٹ کے کسی اہلکار سے بات کررہا تھا. جُنید کے قبضہ سے لیپ ٹاپ, ایک عدد فون،  دو عدد سم کارڈ، بارہ عدد پاسپورٹ سائز فوٹو فریش، ایک عدد پی ٹی سی ایل انٹرنیٹ ڈیوائس، امریکی جیکسن سٹیٹ یونیورسٹی کا سٹوڈنٹ کارڈ، ڈرائیونگ لائسنس،  شناختی کارڈ،  کپڑے وغیرہ  بر آمد ہوۓ جسکو پولیس نے قبضہ میں لے لیا۔ جُنید حفیظ کو رات کے پچھلے پہر سی پی او آفس میں مقبوضہ سامان کیساتھ JIT کے اہلکاروں کے سامنے پیش کیا گیا.  جے آئی ٹی کے اعلیٰ افسران نے جُنید حفیظ سے باقاعدہ تفشیش کا آغاز کیا جو ایک سوالنامہ کی شکل میں کُچھ یوں ہے؛ سوال1. کیا آپ اپنا نام پتہ اور اپنے بارے میں بتا سکتے ہیں؟ جواب: جی میرا نام جنید حفیظ ولد نصیر احمد قوم راجپوت ہے اور میں خانگاہ شریف مٹھّن کوٹ کا رہائشی ہوں, بہاؤالدین یونیورسٹی میں ایم فل انگلش کا طالب علم ہوں اور اُسی ڈیپارٹمنٹ میں بطور ویزیٹنگ لیکچرر تعینات ہوں. میں بی ایس انگلش کے بعد ایک سال کے لئے امریکہ سکالر شپ پر بھی گیا تھا اور سکالر شپ ختم ہونے پر واپس آگیا تھا.  سوال2: کیا آپ ہمارے سامنے اپنے لیپ ٹاپ کو آن کر سکتے ہیں جواب: جی ہاں(لیپ ٹاپ آن کر دیا گیا اور فیس بُک کا پیج کھولا گیا)  سوال 3: کیا آپ اپنا user name اور password بتا سکتے ہیں.  جواب: جی ہاں................@ 6 Junaidhafeez8 اور پاسورڈ......... rub...... 3006. (آئی ٹی انچارج ملتان نے فیس بُک پر لاگ ان کیا جسکے نتیجہ میں اکاؤنٹ اور اسے سے جُڑے پیج so called liberals of Pakistan  تک رسائی حاصل کی گئی) سوال4: کیا یہ اکاؤنٹ آپکا ہے اور اس پیج کو آپ چلاتے ہیں؟ جواب: جی ہاں یہ اکاؤنٹ میرا ہے اور اس پیج کو میں نے چند ماہ پہلے create کیا تھا اور میں اسکا واحد ایڈمن ہوں. سوال5: کیا آپکی اجازت کے بغیر کوئی اس پیج کا ممبر بن سکتا ہے یا اس میں پوسٹ کرسکتا ہے؟ جواب: جی نہیں؛ نہ تو میری اجازت کے بغیر کوئی اسکا ممبر بن سکتا ہے اور نہ کوئی میری اجازت کے بغیر اس میں پوسٹ کرسکتا ہے.  سوال6: کیا آپ جانتے ہیں کہ اس پیج پر کی گئی پوسٹوں میں اور آپکے اکاؤنٹ پر گئی پوسٹوں میں  حضور صلی اللہ علیہہ وسلم, خُدا باری تعالیٰ اور اُمہات المومنین کی شان میں صریح گُستاخی کی گئ ہے؟ جواب: جی میں جانتا ہوں اور مُجھے اس سب پر افسوس ہے.  سوال7:  آپ نے ان پوسٹس کو ڈیلیٹ کیوں نہیں کیا؟ جواب: دراصل میں نے یہ فورم آذادی اظہار راۓ کے لئے بنایا تھا اور میں خود بھی آزادی اظہار راۓ پر یقین رکھتا ہوں جس میں کسی بھی چیز پر سوال اُٹھایا جاسکتا ہے یا راۓ دی جاسکتی ہے.  سوال8: کیا آپ جانتے ہیں کہ آپ کے اس پیج پر نبی پاک صلی اللہ علیہہ وسلم اور اُمہات المومنین کی شان میں کھُلم کھلا گستاخی ہو رہی ہے.  جواب: جی ہاں یہ بات میرے عِلم میں ہے.  اسکے بعد آئی ٹی انچارج سی پی او ملتان جُنید حفیظ کے اکاؤنٹ اور اُسکے پیج so called liberals of Pakistan   کو جُنید کے دئیے گئے فیس بُک کے user name اور password سے کھولنے کے بعد سارے پراسس کو لائیور ریکارڈ کرتے ہوۓ توہین آمیز مواد کے سکرین شارٹ لے لیتا ہے اور snipping tool کے ذریعے اُنکی دو عدد سی ڈیز تیار کرتا ہے اور اکاؤنٹ کو ڈی ایکٹیویٹ کردیتا ہے.  اگلے دِن مُلزم کو عدالت میں پیش کر کے ریمانڈ پر جیل بھیج دیا جاتا ہے.  16مارچ 2013 کو جے آئی ٹی ٹیم دوبارہ جُنید حفیظ کے اکاؤنٹ اور اُسکے ای میل اکاؤنٹ کو کھولتی ہے تو پتہ چلتا ہے کہ جُنید حفیظ نے ملتان سے لاہور جاتے ہوۓ اپنا ای میل کا تمام  ریکارڈ ڈیلیٹ کردیا تھا جس میں فقط  جُنید حفیظ کی ایک ریسرچ بُک اور بشری عزیز کا امریکی کونسلر جنرل کو لکھا گیا ای میل جس میں اُس نے جنید حفیظ کو cc کیا ہُوا تھا اور چند ای میلز, اور  جُنید حفیظ کو سکالر شپ دینے والے ایکسچینج پروگرام کی ای میلز تھی جسکے ذریعے luminiexchange/state govt نے جنید حفیظ سے رابطہ کیا تھا۔ بہر حال فیس بُک اکاؤنٹ اور گروپ سے مزید گھنٹوں کی سرچ کے بعد جنوری اور فروری 2013 اور 2012 کی 35 کے قریب  مزید توہین آمیز پوسٹس نکال کر JIT نے اپنے قبضہ میں لے لیں. ڈی سی مُلتان کے ہوم سکیٹری پنجاب کو لکھے گئے خط جس میں جُنید حفیظ کے اکاؤنٹ کو مُلتان اور پاکستان میں امن عامہ کے لئے بند کرنے کے مطالبے کا ذکر تھا کی بابت جُنید کے اکاؤنٹ اور پیج سے ثبوت اکٹھے کرنے کے بعد اسے بلاک کردیا گیا.  (کیس کی تفشیش مزید آگے چلی تو  پتہ چلا کے طُلباء کی ڈاکٹر شیریں کو ملزم جُنید حفیظ کے متعلق متعدد تحریری شکایات موصول ہونے کے باوجود ڈاکٹر شیریں  یہ بات انتظامیہ کے عِلم میں  نہیں لائی اور وی سی کو ملنے والی درخواست پر بھی جب وی سی نے شیریں زبیر سے اُسکا مؤقف مانگا تو اُس نے وی سی کو یہ جھوٹ بول کر گُمراہ کیا کہ میں نے اپنے طور پہ یہ معاملہ حل کر لیا ہے) یونیورسٹی انتظامیہ اور وائس چانسلر  نے جولائی کے مہینے میں یونیورسٹی کے سب سے سینئر پروفیسرز اور head of the departments پر مبنی ایک preliminary fact finding committee  بنائی جس نے سب سے پہلے 25 فروری 2013 کو آئی ایم ایس ہال میں ہونے والی تقریب کی بابت بیان ریکارڈ کئیے جس میں جُنید حفیظ پر تقریب کے افتاحی کلمات میں بسم اللہ کا مذاق اُڑاۓ جانے کا الزام تھا. اُس دِن تقریب میں موجود ایک سینئر پروفیسر ڈاکٹر نے کمیٹی کے سامنے اپنے بیان میں درج ذیل اعتراف کیا؛ "میں اُس دِن تقریب میں موجود تھی اور ہم سب اُس دِن ایک اچھی اور خوشگوار تقریب سے مستفید ہونے جارہے تھے کہ اچانک جُنید حفیظ سٹیج پر آیا اور اُس نے پروگرام کا آغاز جو کہ عمومی طور پر بسم اللہ سے کیا جاتا ہے مگر حیرت انگیز طور  کُچھ درج ذیل  بے ہودہ کلمات  سے کیا؛ "In the name of Allah Who is always absent without  any leave,  who's omnipotent absence  is always taken as his omnipotent presence. " اس پر مجمع میں موجود لوگوں کو کافی حیرت ہوئی لیکن بعد میں ماحول ذرا ٹھنڈا ہو گیا اور مزید بد مزگی سے بچنے کے لئے تقریب کو جاری رکھا گیا.  ڈاکٹر شیریں نے بعد میں کبھی اس واقعہ پر جُنید کی باز پُرس نہیں کی جس سے جُنید کو مزید شہہ مِلی.  جُنید کے ایم فِل کے چند کلاس فیلو طلباء کے بیان بھی قلمبند کئے گئے جنہوں تحریری طور پر اپنے بیانات میں یہ انکشاف کیا کہ ڈاکٹر شیریں ہمیں critical theory سبجیکٹ کی آڑ میں کلاس میں بے ہودہ قسم کی فلمیں دکھاتی اور پھر اُن پر Assignment  بنانے کا بھی کہتی ہمارے لئے گھر میں ان فلموں کو دیکھنا خاصا مُشکل ہوتا لہذا ہم اکثر صرف گوگل سے متعلقہ فِلم کی تصویریں ڈاؤن لوڈ کرلیتیں اس بابت طُلباء نے شیریں زبیر کو جمع کروائی گئی وہ اسائنمنٹ بھی کمیٹی کو پیش کیں جس میں انڈین فلم Dirty Picture پر اور دوسری انگلش فلموں پر اسائنمنٹ بنانے کا تحریری طور پر کہا گیا تھا. ایم فِل کی طُلباء نے بتایا کہ شیریں زبیر نے ہمارے ایم فل کے کلاس فیلو جُنید حفیظ کو کلاس کا مکمّل چارج بھی دے رکھا تھا اور اکثر وہ ٹاپک بھی اپنی مرضی سے منتخب کرتا تھا.  ایک بار جُنید حفیظ نے کلاس کے تمام طُلباء کے لئے  ایک غزل والا پمفلٹ دیا جسکا تنقیدی جائزہ لکھنے کو بھی کہا اس غزل کا اختتام ان دو فقروں پر ہوتا تھا؛ "خُدا مر چُکا ہے" "خُدا مر چُکی ہے" یہ پمفلٹ اور اسکے علاوہ جُنید حفیظ کے فیس بُک اکاؤنٹ سے لے گئی چند پوسٹس بھی کمیٹی نے حاصل کر لیں جو کہ کمیٹی کی عدالت میں موجود فائل کا حِصّہ ہیں.  شیریں زبیر کی اپنے کلاس کے طُلباء اور انگلش ڈیپارٹمنٹ کے طُلباء کے بیانات میں کمیٹی کو بتایا گیا کہ شیریں کے مذہب بارے نظریات سے یہ واضح تھا کہ وہ مذہب سے شدید نفرت کرتی تھی.  کمیٹی نے ان سب الزامات کی بُنیاد پر شیریں سے جواب مانگا لیکن شیریں بہانے بناتی رہی اور پھر گول مول کرکے چند سوالوں کا جواب دیا.  کمیٹی نے اپنی رپورٹ میں یہ نتیجہ نکالا کے بظاہر شیریں کیخلاف توہین مذہب کا کوئی بلواسطہ الزام ثابت نہیں ہوتا لیکن جُنید حفیظ کو نہ روکنا اور اسے بے جا ڈھیل دینے اور مکمّل تحفظ فراہم کرنے کیوجہ سے یہ افسوسناک واقعہ رونما ہُوا اور شیریں کے انتظامیہ کو لاعلم رکھنے کیوجہ سے یونیورسٹی کی ساکھ کو نقصان پُہنچا. شیریں اس کمیٹی کے قائم ہونے سے پہلے ہی چھُٹّیاں لے کر جرمنی چلی گئی تھی اور آج تک واپس یونیورسٹی نہی آئی.  جُنید حفیظ پر کیس چلا جس میں جُنید حفیظ پولیس کے سامنے اعتراف کرنے کے بعد جب باقاعدہ مقدّمہ چلا تو اپنے اعترافی ا بیان سے مُکر گیا.  جُنید نے یہ دفاع لیا کہ وہ 15 مارچ 2013 کو permanent لیکچرر اپوائنٹ ہونے جارہا تھا جسکی وجہ سے اسکے مد مقابل لیکچرر کے چند candidates نے اُسکے خلاف سازش رچائی. جب کہ بعد میں جب یونیورسٹی کے ریکارڈ کی جانچ پڑتال کی گئی تو پتہ چلا کے جن طلباء کا نام جنید حفیظ بطور مقابل لیکچرر candidates لے رہا تھا وہ سارے ابھی ایم اے پارٹ فرسٹ کے سٹوڈنٹ تھے جنکی ابھی تعلیم تک مکمّل نہی ہوئی تھی.  جُنید کے اس دعوے کی مزید تحقیق کے بعد پتہ چلا کے ڈیپارٹمنٹ آف انگلش میں پرمننٹ لیکچرر کی نہ تو کوئی آسامی تھی اور نہ ہی یونیورسٹی نے ایسا کوئی اشتہار دیا تھا.  یونیورسٹی کی مزید دستاویزات سے یہ بات بھی سامنے آئی کے جُنید تو خود ایم فل کا طالب علم ہے اور اُسکا ایم فل 2014 کے آخر میں مکمّل ہوگا لہذا ایم فِل مکمّل کئے بغیر وہ کسی بھی طرح مستقل لیکچرر مقرر نہیں ہوسکتا تھا اور نہ ہی یونیورسٹی کی کوئی ایسی پالیسی ہے کہ ایک ڈیپارٹمنٹ میں ایم فل کا طالب ہوتے ہوۓ کوئی امیدوار اُسی ڈیپارٹمنٹ میں مستقل لیکچرر بھرتی ہوسکتا ہے.  جُنید حفیظ اپنے اس دعوے کی بابت ایک بھی ثبوت عدالت میں پیش نہ کرسکا.  بعد میں ملزم نے ایک اور مؤقف اپنایا کہ چند ماہ پہلے میرا اکاؤنٹ ہیک ہو گیا تھا جس پر مُلزم سے سوال کیا گیا کہ آپکی فیس بُک فرینڈ لسٹ میں 1400 کے قریب دوست, کلاس فیلوز, colleagues اور طُلباء موجود تھے  جو آپ کی فیس بُک پوسٹوں پر روزانہ کی بُنیاد پرلائکس اور کمنٹس کررہے تھے تو کیا آپ کو کِسی نے نہیں بتایا کہ آپکے اکاؤنٹ پر یہ مواد اپلوڈ ہو رہا ہے. دوسرا یہ کہ آپکا یہ فیس بُک اکاؤنٹ آپکے موبائل فون اور ای میل سے منسلک ہے تو پھر کیونکر آپ کو اتنے مہینے اسکا پتہ نہیں چلا جس پر مُلزم کوئی خاطر خواہ جواب عدالت کو فراہم نہیں کرسکا. مُلزم نے پھر حیران کُن طور پر ایک تیسرا اور مؤقف لیا کہ اکاؤنٹ تو میرا ہے جو ہیک ہو گیا تھا لیکن ای میل اکاؤنٹ میرا نہیں جس پراسیکیوشن نے یہ سوال پوچھا کہ اگر ای میل اکاؤنٹ آپکا نہیں تو پھر آپکا ای میل اور فیس بُک user لاگ ان same کیوں ہے اور دوسرا آپکا اپنا موبائل نمبر آپکے اس ای میل اکاؤنٹ کیساتھ منسلک کیوں ہے؟ پراسیکیوشن نے مزید یہ سوال کیا کہ آپ کے اسی ای میل سے یوینیورسٹی کے چند اساتذہ کے ساتھ ای میل کا تبادلہ بھی موجود ہے اور آپکو امریکی سکالر شپ دینے والے alumniexchange/state gov نے آپکو اسی ای میل اکاؤنٹ پر ای میل کیوں بھیجی؟ جسکی بابت ملزم پراسیکیوشن کے اس سوال کا بھی کوئی جواب نہ دے سکا.  پندرہ کے قریب گواہان نے جنید حفیظ کے خلاف اپنے بیانات قلمبند کرواۓ جبکہ ملزم اپنے دعوے کے دفاع میں ایک بھی گواہ یا  دستاویز پیش نہ کرسکا. پاکستان فرانزک لیبارٹری کو جُنید حفیظ کے فیس بُک سے لئے گئے تمام مواد کے بھیجے جانے کے بعد فرانزک لیبارٹری کی رپورٹ بھی جُنید کیخلاف آئی.  یونیورسٹی کمیٹی کی رپورٹ بھی جُنید حفیظ کیخلاف آئی.  لہذا حالات و واقعات سے یہی نتیجہ نکلتا ہے کہ یہ سب قبیح حرکتیں ملزم نے امریکی شہریت/سیاسی پناہ لینے کے لئے کیں. بالکُل ایسے ہی جُنید حفیظ کے سابقہ اُستاد اور شیریں زبیر کے خاوند معین حیدر عُرف جوالہ مُکھی نے بھی غیر مُلکی شہریت اور سیاسی پناہ حاصل کی تھی.  دوسری طرف جُنید حفیظ کا کیس عدالت میں چلنے لگا.  20 سے ذیادہ مرتبہ جنید حفیظ کو عدالت میں پیش گیا اور کبھی کوئی نا خوشگوار واقعہ پیش نہیں آیا لیکن پھر اچانک اسکے ایک سال بعد جنید کے وکیل راشد رحمان کا قتل ہو گیا جسکا مقدمہ اس کیس کی پیروی کرنے والے وکلاء پر درج کروانے کی کوشش کی گئی لیگن ثبوت کی عدم دستیابی اور وُکلاء کے بے قصور ہونے کیوجہ سے یہ مقدّمہ درج نہ ہو سکا. اسکے نتیجے میں میں کیس کو جیل میں ہی چلانے کا فیصلہ کیا گیا باوجود اسکے 20 سے ذیاہ مرتبہ جنید کو معمولی سیکیورٹی میں مُلتان کچہری لایا گیا اور اُس پر کبھی کسی نے حملہ تو دور کی بات جُملہ بھی نہ کسا.  جُنید حفیظ کیس کے تمام اخراجات ہیومن رائٹس کمیشن اُٹھاتا ہے اور وکیلوں کی فیس بھی وہی ادا کرتا ہے لہذا جُنید کے والد کے میڈیا کو کیس پر اخراجات کی بابت بیان میں کوئی صداقت نہیں ہے. سوشل میڈیا پر اس کیس کے متعلق اور جذباتی ڈراما گھڑنے کے لئے غلط طور پر یہ بیان کیا جارہا ہے کہ جُنید حفیظ کنگ ایڈورڈ میڈیکل کالج سے اپنی میڈیکل کی ڈگری چھوڑ کر لٹریچر کی مُحبّت میں گرفتار ہوگیا تھا جبکہ حقیقت یہ ہے کہ ڈسپلن کیخلاف ورزی پر اُسے کنگ ایڈورڈ کالج سے نکال دیا گیا تھا جسکے بعد اُس نے مجبوری کے تحت لٹریچر انگلش میں داخلہ لیا تھا.  این جی اوز کیطرف سے بھاری فیسیں اور سیکیورٹی پروٹوکول ملنے کیوجہ سے جنید کے وکلاء نے بے جا تاریخیں اور پیشیاں لے کر کیس کو  فضول میں جہاں ایک طرف طول دیا ہے وہیں دوسری طرف این جی اوز اور اس مُلک کے مذہب بیزار طبقے نے قومی اور بین الاقوامی سطح پر  نہ صرف اس کیس کے لئے لابنگ کی بلکہ فرضی قصّے اور کہانیاں بنا کر اس کیس کے اصل حقائق کو بھی مسخ کرنے کی کوشش کی. جُنید حفیظ کیس کو دیر تک لٹکانے کے ذمّہ دار جُنید کے اپنے وُکلاء ہیں جنہوں نے فقط ایک گواہ(IT incharge) پر پورے ساڑھے تین سال جرح کی کہ شائید کوئی چیز انکے حق میں آۓ لیکن ایسا نہیں ہُوا اور یہ پاکستان کی تاریخ میں کسی بھی گواہ پر کی جانے والی سب سے طویل جرح تھی.   این جی اوز, امریکی سفارت خانہ اور قادیانی طبقے کی جانب سے اس کے متعلق اس قدر مؤثر لابنگ کی گئی کہ جولائی 2019 میں امریکی نائب صدر مائیک پینس نے واضح طور پر جنید حفیظ کی رہائی کا پاکستان سے نہ صرف مطالبہ کیا بلکہ جولائی میں عمران خان کے امریکی دورے کے دوران عمران خان سے جنید حفیظ کی رہائی کے مطالبے اور امریکی امداد کو جُنید حفیظ کی رہائی سے مشروط کرنے کا عندیہ بھی دیا.  جُنید حفیظ کو توہین رسالت صلی اللہ علیہہ وسلّم کے قوانین میں ترمیم کرنے والی لابی قادیانی, دہریے,  امریکہ اور مغربی میڈیا صرف اس لئے ہیرو بنا کر پیش کر رہا ہے کہ اُس نے حضور اقدس,  اُمہات المومنین اور اسلامی شعائر پر حملہ کیا ہے.  2019 نومبر کے مہینے میں 20 سے ذیادہ مغربی اور قادیانی سکالر جن میں قادیانی عاطف میاں بھی شامل ہیں نے پاکستان کے چیف جسٹس آصف سعید کھوسہ کو جنید حفیظ کی رہائی کے لئے ایک تحریری خط بھی لکھا ہے.  ڈان اور دوسرے اخبارات متواتر جنید حفیظ اور اس کیس کے متعلق جھوٹ پر مبنی آرٹیکل چھاپ رہے ہیں جس میں اس واقعہ کو مذہبی رنگ دینے کی کوشش کی جارہی. ان اخباروں سے متعدد بار کیس کے اصل حقائق بارے رابطہ کیا گیا اور حقیقت پر مبنی مواد دیا گیا لیکن کبھی کسی اخبار نے سچ نہ چھاپا.  اس کیس کے اصل حقائق کو مسخ کرکے عام عوام کو بھی گُمرا کیا جارتا رہا ہے اور اسے مسلسل چند مذہبی طلباء کی نام نہاد معصوم جنید حفیظ کیخلاف سازش قرار دیا جاتا رہا ہے.  سوال یہ پیدا ہوتا ہے کہ: کیا جنید حفیظ فارس کا شہزادہ یا نیلسن منڈیلا تھا کہ اُسکے خلاف سازش رچنے کے لئے توہین رسالت صلی اللہ علیہہ وسلّم کا چند طُلباء نے سہارا لیا اور پھر بعد میں سی پی او مُلتان،  ڈی سی او مُلتان،  ہوم سکیٹری پنجاب، سینئر ایس پی اور ایس پی انوسٹی گیشن، پولیس،  یونیورسٹی انتظامیہ،  وائس چانسلر،  فیکٹ فائنڈنگ کمیٹی کے پانچ شعبہ جات کے سربراہان،  سینئر پروفیسر، ڈیپارٹمنٹ کے طلباء اور جنید حفیظ کے ایم فِل کے اپنے کلاس فیلوز اُسکا تختہ اُلٹنے کے لئے اس گھناؤنی سازش کا حصّہ بن گئے.  یہ کیس کسی خاص گروہ یا طبقے کا کیس نہیں بلکہ پوری اُمّت کا کیس ہے. لہذا ہم مغربی میڈیا, امریکی حکومت اور این جی اوز کی اس کیس میں عدلیہ اور حکومت پر دباؤ ڈالے جانے کی شدید الفاظ میں مذمّت کرتے ہیں.  فاضل ایڈیشنل سیشن جج صاحب نے پورے کیس اور شواہد کا تفصیلی جائزہ لینےاور تین دن اور راتوں تک دونوں جانب سے دئیے جانے والے حتمی دلائل سُننے کے بعد بالآخر جُنید حفیظ کو 295 سی میں سزاۓ موت،  295 بی میں عمر قید, اور 295 اے تعزیرات پاکستان کے تحت دس سال قید اور پانچ لاکھ روپے جُرمانہ کی سزائیں سُنائیں.  یہ وہی جج صاحب ہیں جو بِلا خوف و خطر توہین رسالت کے الزام میں دو افراد کو اس فیصلے کیساتھ بری کر چُکے ہیں کہ ان پر الزام ثابت نہیں ہُوا.  جُنید حفیظ کا کیس پاکستان کی تاریخ میں اپنی نوعیت کا پہلا کیس ہے جس میں رتّی برابر بھی شک موجود نہیں اور گواہوں اور ثبوتوں کا ایک نہ ختم ہونے والا انبار موجود ہے.  "بےشک جو ایذا دیتے ہیں اللہ اور اس کے رسول کو ان پر اللہ کی لعنت ہے دنیا اور آخرت میں اور اللہ نے اُن کے لیے ذلت کا عذاب تیار کر رکھا ہے." (سورۃ الاحزاب, آیت نمبر 57) (تحریر و تحقیق: مُلتان وُکلا سوسائٹی)  (نوٹ: اس کیس میں بیان کئے گئے کسی بھی واقعے کے متعلق کسی بھی قسم کی دستاویزات کی مصدّقہ کاپی عدالت سے چند سو روپے کے عوض حاصل کیجا سکتی ہے. )

##############################
https://web.facebook.com/hm.zubair.52/posts/3185025161527227
ٹیکس فائلر کے لیے وِد ہولڈنگ ٹیکس کے ری۔فنڈ کے بارے معلومات درکار ہیں ------------------------------------------------------------------------------- وِد ہولڈنگ ٹیکس کے ری۔فنڈ کے بارے کسی بھائی کے پاس معلومات ہوں تو شیئر کر دیں۔ نئی گاڑی خریدنے پر ہم جو وِد ہولڈنگ ٹیکس ادا کرتے ہیں، اسے اگر کسی نے ری۔فنڈ کروایا ہو تو اس کا کیا طریقہ ہے؟ کمنٹ یا ان۔باکس میں شیئر کر دیں۔  ایک طریقہ تو میرے علم میں ہے کہ اپنی آرگنائزیشن کو کہیں کہ وہ اگلے سال کے ٹیکس میں ایڈجسٹ کر دے لیکن وہ ایڈجسٹ نہیں کر رہے کہ اس میں کوئی ٹیکنیکل ایشو ہے۔ دوسرا یہ کہ آپ آن لائن ریٹرن فائل کرتے وقت ایک اضافی درخواست کے ذریعے ری۔فنڈ کلیم کر دیں۔ وہ تو کر دیا ہے لیکن اس ایپلیکیشن کا تین ماہ سے کوئی جواب موصول نہیں ہوا۔ تیسرا کوئی طریقہ ہو تو ضرور شیئر کریں۔ جزاکم اللہ خیرا۔

##############################
https://web.facebook.com/hm.zubair.52/posts/3189163717780038
اسد عمر صاحب کا ڈانس ------------------------- ٹوئٹر پر ایک ویڈیو کافی وائرل ہو رہی ہے کہ جس میں یہ کیپشن ہے کہ اسد عمر صاحب اپنے بیٹے کی شادی میں ڈانس فرما رہے ہیں۔ ہمیں اعتراض ڈانس پر نہیں ہے بلکہ اس پر ہے کہ پوری قوم کو یہ خوش فہمی تھی کہ انہیں صرف یہی کام آتا ہے لیکن یہ ویڈیو دیکھ کر اندازہ ہوا کہ انہیں یہ بھی نہیں آتا۔ قوم کو کچھ تو دے دو، انٹرٹینمنٹ ہی سہی، دو تو اچھی سی۔ عمران خان صاحب کا خواب میں آنا ----------------------------------- دو چار دن پہلے عمران خان صاحب خواب میں تشریف لائے۔ ان کے آفس میں ان سے ون ٹو ون ملاقات ہوئی۔ بہت بڑا آفس تھا، ہال تھا یا آفس! مجھ سے میرے آبائی علاقے کی سیاست کے بارے دریافت کرتے رہے۔ میں نے بتلایا کہ پی۔پی اور نون۔لیگ کی کیا صورت حال ہے اور نون۔لیگ کافی پاور میں ہے۔ مجھے ایک پلاٹ بھی گفٹ گیا، دس مرلے کا، وہ بھی مانسہرہ میں، اور وہ بھی اپنے پیسوں کا۔ پہلے تو میں نے سوچا کہ واپس کر دوں، میرے کس کام کا۔ پھر سوچا کہ گھر بنا لوں گا تو لاہور سے نادرن ایریاز میں آتے جاتے ریسٹ ہاؤس کا کام دے دے گا تو رکھ ہی لیا۔ ساتھ میں ایک چھوٹا سا گھڑی نما تحفہ دیا تو وہ "اللؤؤ والمرجان" تھا۔ یہ حدیث کی ایک کتاب ہے۔ اب سوچ رہا ہوں کہ جتنی پوسٹیں ان کے بارے کی ہیں، وہ سب ڈیلیٹ کر دوں۔ انہیں اپنے آفس میں نماز پڑھتے بھی دیکھا اور تسبیح پھیرتے بھی۔ خواب کے مطابق تو ما شاء اللہ، کافی نیک آدمی ہیں۔

##############################
https://web.facebook.com/hm.zubair.52/posts/3191510234212053
چین کی نئی مذہبی پالسی: نئی بائبل اور نیا قرآن ----------------------------------------------- نسلی اور مذہبی معاملات کی کمیٹی (Committee for Ethnic and Religious Affairs) کے نومبر میں ہونے والے حالیہ اجلاس میں یہ طے پایا ہے کہ چین میں موجود تمام مذہبی کتابوں (sacred scriptures) کو سوشلزم کی مبادیات (core values) کے مطابق ہونا چاہیے۔ اور جو جو مذہبی کتاب سوشلزم کے مبادی کے خلاف ہو گی تو اس میں تبدیلی کر کے اسے سوشلزم کے مطابق بنا کر دوبارہ شائع کیا جائے گا یا پھر اس مذہبی کتاب کا ایسا نیا ترجمہ شائع کیا جائے گا کہ وہ سوشلزم کے مطابق ہو۔ اس حوالے سے نومبر کے اجلاس میں چین میں موجود تمام بڑے مذاہب کی سولہ مذہبی شخصیات کو واضح پیغام دے دیا گیا ہے۔ کہا جاتا ہے کہ چین میں تقریبا ایک ملین اویغور مسلمان عقوبت خانوں اور حراستی مراکز میں قید ہیں۔ کہا جاتا ہے، اس لیے کہا ہے کہ پچھلے دونوں شاہدی آفریدی نے اویغور مسلمانوں کے حق میں ایک ٹوئیٹ کی تھی کہ وزیر اعظم عمران خان ان پر ہونے والے ظلم کے خلاف آواز اٹھائیں۔ تو اس ٹوئیٹ کو کافی پذیرائی ملی تھی۔ اس ٹوئیٹ کے جواب میں چینی وزارت خارجہ کے محکمہ اطلاعات کے ڈپٹی ڈائیریکٹر نے جوابی ٹوئیٹ کی کہ لگتا ہے کہ آپ چین کے خلاف مغرب کے پروپیگنڈا سے متاثر ہو گئے ہیں لہذا ایسی ٹوئیٹس کر رہے ہیں۔ آپ ہمارے پاس سنکیانگ میں آئیں، آپ کو ایک مختلف سنکیانگ دیکھنے کو ملے گا۔ اس پر شاہد آفریدی صاحب نے اپنی ٹوئیٹ ڈیلیٹ کر دی۔ تو اس میں کوئی شک نہیں ہے کہ امریکہ اور یورپ اپنے مفاد کے لیے مسلمانوں کو چین کے خلاف اکسانا چاہتے ہیں جیسا کہ انہوں نے روس کے خلاف اکسایا تھا۔ امریکیوں کے ایغور مسلمانوں پر ڈاکومنٹریز بنا کر پھیلانے میں اپنے مفادات ہیں۔ لیکن اس کا مطلب یہ بھی نہیں کہ اگر امریکہ ہمیں روس کے خلاف اکسا رہا تھا تو روس سے ہمیں کوئی خطرہ نہ تھا۔ دونوں ہی مسلمانوں کے دشمن ہیں۔ اس حقیقت کو مان لینے کے بعد کہ امریکہ ہمیں چین کے خلاف کھڑا کرنا چاہتا ہے، یہ ثابت نہیں ہوتا کہ سنکیانگ میں سب ٹھیک چل رہا ہے اور جتنی خبریں آ رہی ہیں تو وہ سب جھوٹی ہیں۔ اگر یہ سب خبریں جھوٹی ہیں تو ترکی میں اویغور مسلمانوں پر تشدد کے حوالے سے کیوں مظاہرے ہو رہے ہیں اور ان سب ویڈیوز اور امیجز کی کیا حقیقت ہے کہ جن میں تشدد دکھایا جا رہا ہے۔  تو امریکہ ہو یا چائنہ، دونوں مذہب کے دشمن ہیں۔ تو مذہب کا دشمن آپ کا ہمددر کیسے ہو سکتا ہے؟ صرف ایک صورت میں ہو سکتا ہے کہ آپ مذہب چھوڑ دیں۔ آپ آج قرآن مجید کو ان کے سوشلزم کے مطابق شائع کر دیں، وہ آپ کو گلے لگا لیں گے۔ لیکن کیا آپ ایسا کر پائیں گے؟ اگر نہیں تو وہ اور آپ نظریاتی دشمن ہیں۔ لیکن اس میں بھی حقیقت یہ ہے کہ وہ آپ کے نظریاتی دشمن ہیں کہ وہ نظریاتی لوگ ہیں۔ آپ کو پتہ ہی نہیں کہ نظریہ کسے کہتے ہیں لہذا آپ ان کے دشمن نہیں ہیں۔ بس یہی فرق ہے اور اسی فرق کی وجہ سے وہ آپ کو دشمن نظر نہیں آتے لیکن انہیں آپ اپنا دشمن نظر آتے ہیں۔ تو ہم یہ نہیں کہتے کہ امریکہ اور یورپ کے کہنے پر چین سے بھڑ جائیں لیکن یہ کہ امریکہ اور یورپ کی دشمنی میں چائنہ کو حاجی سمجھتے رہیں تو یہ ایک اور بے وقوفی ہے۔ تو اس دفعہ امریکہ اور یورپ کو ہمیں اس بات پر لانا چاہیے کہ ہم نے تمہارے کہنے پر روس کے خلاف بہت جہاد کر لیا، اب کی بار مذہبی آزادی کی خاطر تم چائنہ سے جہاد کرو، ہماری اخلاقی اور سفارتی حمایت تمہارے ساتھ ہے۔ ہم تو اپنوں پر ظلم کی ایسی ویڈیو بھی نہ بنا سکے تو جہاد کیا کریں گے! https://www.facebook.com/cnn/videos/822533281438059/

##############################
https://web.facebook.com/hm.zubair.52/posts/3195938477102562
مانسہرہ بچے سے زیادتی کیس کے مبینہ ملزم کو مفتی کفایت اللہ صاحب نے گرفتار کروا دیا ---------------------------------------------------------------------------------------- کل سے سوشل میڈیا پر مناظرے کی سی فضاء قائم ہے۔ خوشی کی بات یہ ہے کہ مانسہرہ میں بچے کے ساتھ زیادتی کے واقعے کے تناظر میں مذہبی طبقے کی اکثریت اپنے لوگوں کے احتساب کی بھی بات کر رہی ہے لیکن اس کے باوجود کچھ لوگ ایسے ہیں کہ جنہیں نام نہاد مولوی کے ہر گناہ کے پیچھے کوئی سازشی نظریہ نظر آتا ہے اور وہ اسے فرشتہ ثابت کرنے پر تلے ہوئے ہیں۔  کچھ دوستوں نے کہا کہ مبینہ ملزم قاری شمس الدین اسکول ٹیچر ہے۔ تو جس میڈیا نے یہ خبر دی ہے کہ وہ اسکول ٹیچر ہے، وہی میڈیا یہ بھی کہہ رہا ہے کہ وہ مدرسہ میں بھی پڑھاتا ہے، اور وہی میڈیا یہ بھی کہہ رہا ہے کہ وہ مدرسہ کے مہتم کا بھائی بھی ہے۔ تو ابھی تک کی خبروں کے مطابق وہ مدرسہ کے مہتم کا بھائی، مدرسہ میں استاذ اور اسکول ٹیچر، سب کچھ ہے۔ دوسرا کچھ دوستوں نے کہا کہ مدرسہ میں ایک قاری شمس الدین ہے اور ایک طالب علم شمس الدین۔ اور بچے سے زیادتی طالب علم شمس الدین نے کی ہے نہ کہ قاری شمس الدین نے۔ اگر بچے سے زیادتی طالب علم شمس الدین نے کی تھی تو 23 دسمبر سے قاری شمس الدین کیوں بھاگا ہوا تھا؟ اور جمعیت علمائے اسلام کے مفتی کفایت اللہ صاحب کے پاس پناہ لینے کیوں گیا تھا؟ اور انہوں نے اسے پولیس کے حوالے کیوں کیا؟ کچھ دوستوں نے کہا کہ زیادتی کا ایسا کوئی واقعہ ہوا ہی نہیں ہے۔ بس بچوں کی لڑائی ہوئی تھی جس میں مار پیٹ ہوئی اور ہم نے مسجد اور مدرسہ کے مقامی لوگوں سے تصدیق بھی کی ہے۔ تو مقامی لوگوں نے تو یہی کہنا ہے کہ انہیں بتلایا ہی یہ جاتا ہے کہ ایسے واقعات کے عام ہو جانے سے مذہب بدنام ہو گا لہذا جھوٹ بھی ثواب سمجھ کر بولو۔ لیکن وہ یہ نہیں سوچتے کہ سچ بولنے سے مذہب کی بدنامی نہیں بلکہ نیک نامی ہو گی کہ لوگ یہ کہیں گے کہ یہ ملک کا وہ واحد ادارہ ہے کہ جس میں اپنا احتساب کرنے والے ابھی زندہ ہیں۔ ایوب میڈیکل کمپلیکس کی رپورٹ کے مطابق بچے سے جنسی زیادتی اور اس پر جسمانی تشدد ثابت ہو گیا ہے۔ خود بچے کی بھی گواہی یہی ہے۔ پولیس نے اس کے بعد ایف۔آئی۔آر کاٹی ہے۔ اب آپ کو اور کیا ثبوت چاہیے کہ یہ خبر محض خبر کے طور نقل نہیں ہوئی ہے بلکہ اس کے ساتھ کچھ قرائن ہیں جو اس واقعے کی تصدیق کر رہے ہیں۔  پھر یہ دعوی کہ جائے وقوعہ مدرسہ نہیں ہے۔ اگر جائے وقوعہ مدرسہ نہیں ہے تو مدرسہ سیل کیوں ہوا؟ پھر ملزم ایک نہیں ہے، کئی ایک ہے کہ پانچ افراد ابھی تک گرفتار ہو چکے ہیں۔ پھر یہ کہنا کہ بچے سے سو بار زنا کیسے کیا جا سکتا ہے؟ تو ایک بندے نے تھوڑا کیا ہے؟ میڈیا رپورٹس کے مطابق کئی ایک نے بار بار کیا ہے۔ اور کسی نے طنز کیا کہ کیا  زنا ماپنے کا کیلکولیٹر لگایا ہوا تھا؟ تو خبر میں اگر یہ نہ بھی ثابت ہو کہ سو مرتبہ کیا ہے تو خبر کے ایک جز کے غلط رپورٹ ہونے سے یہ کیسے ثابت ہوتا ہے کہ کل خبر جھوٹ پر مبنی ہے۔ میڈکل رپورٹ اور بچے کی گواہی سے ثابت ہو گیا کہ اس سے جنسی زیادتی ہوئی ہے اور یہ زنا بالجبر یعنی ریپ کا کیس بنتا ہے۔ اور زنا بالجبر ہماری نظر میں حرابہ اور فساد فی الارض میں شامل ہے۔ اور زنا تو زنا ہے، بھلے ایک مرتبہ ثابت ہو جائے، سو مرتبہ نہ بھی ثابت ہو۔  اور پھر مان لیا کہ یہ سب خبریں جھوٹی ہیں اور مانسہرہ کی اس مدرسہ کے گرد ونواح کے ایک مذہبی نوجوان کا دو منٹ کا واٹس ایپ آڈیو میسج سچ ہے۔ تو ہمارا سوال تو صرف اتنا ہے کہ ہمیں کیسے معلوم ہو گا کہ یہ نوجوان واقعی میں مانسہرہ کی اس مسجد کے قرب وجوار میں رہتا ہے، اس نے واقعتا اس مسجد کو وزٹ کیا ہے، اس نے واقعی میں وہاں کے نمازیوں سے انٹرویو لیا ہے، وہاں کے نمازیوں نے واقعی میں سچ بولا ہے کہ یہ مذہب اور اسلام کے خلاف لبرلز کی ایک بڑی سازش ہے۔ اور اس سب دعوے کی کوئی ویڈیو فوٹیج بھی نہیں بنائی گئی ہے۔ باقی بچہ، بچے کے رشتہ دار، ایوب میڈیکل کمپلیکس کی رپورٹ، مقامی تھانے کی ایف۔آئی۔آر اور میڈیا وغیرہ سب جھوٹے ہیں۔ اور مفتی کفایت اللہ صاحب نے بھی مبینہ ملزم کو گرفتار کروا دیا لیکن اسلام کے خلاف سازش کا کوئی بیان نہیں دیا۔ آخر کب تک ہم اس قسم کی عذر خواہی کے ذریعے اپنے آپ کو فرشتے ثابت کرنے پر تلے رہیں گے اور اپنے احتساب کی بات نہیں کریں گے۔ بہرحال نوائے وقت، جیو نیوز اور جی۔این۔این وغیرہ کی خبروں کے لنکس نیچے کمنٹس میں دے رہا ہوں۔ پھر اگر ثابت ہو گیا کہ یہ خبر سب جھوٹ تھی لیکن کیا اس سے نفس واقعہ جھوٹ ثابت ہو جاتا ہے کہ حفظ کے بچوں سے ایسی زیادتی بالکل نہیں ہوتی ہے؟ تو جس طرح سے اس معاملے میں دفاع کیا گیا ہے، وہ یہ ثابت کرتا ہے کہ مذہبی طبقے کی اخلاقی گراوٹ کی کیا صورت حال ہے۔ اب ایسی جدلیات سے اپنے طبقے کے لوگوں کے گناہوں پر پردہ ڈالنا بذات خود گناہ کو بڑھاوا دینے کے مترادف ہے۔ اور مجھے افسوس سے یہ لکھنا پڑ رہا ہے ہم نے اپنے ادارے کے لیے دو سالوں میں چار قاری حضرات صرف اس وجہ سے تبدیل کیے کہ بچے اور ان کے والدین ان کے بارے میں یہ شکایت کرتے تھے کہ ان سے چھیڑ خوانی ہوتی ہے۔ مذہبی طبقے کو اپنے بے رحم احتساب کی ضرورت ہے، ورنہ کب تک اپنی پارسائی کے دعووں سے جھوٹ پر پردہ ڈالے رکھنے میں کامیاب ہوں گے۔ مجھے لوگ ذاتی حیثیت میں ویڈیوز شیئرز کرتے ہیں کہ جنہیں دیکھ کر سر شرم سے جھک جائیں کہ گھر میں آنے والے قاری صاحب بچوں کو قرآن پڑھانے کے ساتھ ساتھ ان کے ساتھ کیا حرکتیں کر رہے ہیں۔ اور والدین اتنی کثرت سے اس کی شکایت کرتے ہیں کہ الامان والحفیظ۔ اب لبرلز کے ردعمل سے باہر نکل کر سوچیں۔ ہمارے اپنے ارد گرد کے مشاہدات اتنے ہیں کہ اب ایسا دفاع مسخرہ پن معلوم ہوتا ہے۔ ایسے دفاع سے دین کو فائدہ نہیں، نقصان ہو رہا ہے۔ اللہ سمجھ عطا فرمائے۔  https://www.facebook.com/watch/?v=1369757153224606

##############################
https://web.facebook.com/hm.zubair.52/posts/3193999743963102
قراء کرام کا حفظ کرنے والے طلبہ پر جسمانی اور جنسی تشدد: اسباب اور حل ------------------------------------------------------------------------------ مانسہرہ کا واقعہ کوئی پہلا واقعہ نہیں ہے۔ ایک قاری صاحب نے قرآن مجید کے  دس سالہ معصوم طالب علم کے ساتھ زنا کیا اور پھر اس جرم اور گناہ پر پردہ ڈالنے کے لیے بچے پر جسمانی تشدد کیا اور اس تشدد کی وجہ سے بچے کی آنکھوں سے خون آنا شروع ہو گیا۔ آئے روز ایسے واقعات اخبارات کی زینت بنتے رہتے ہیں لیکن جس طرح زینب کیس کو اچانک شہرت مل گئی حالانکہ بچے اس سے پہلے بھی اغوا ہو رہے تھے، اسی طرح اس کیس کو بھی بوجوہ شہرت مل گئی اور ہمارے بہت سے مذہبی دوستوں نے اس پر لکھا اور اچھا لکھا اور یہ لکھنا وقت کی اہم ترین ضرورت بھی ہے۔ ابھی پچھلے سال کا واقعہ ہے کہ کراچی میں ایک مدرسے کے بچے کو قاری صاحب نے مار مار کر ہلاک کر دیا۔ بچے کو مدرسے میں مار پڑتی تھی اور وہ بھاگ جاتا تھا۔  اس کے والدین اسے پھر مدرسے میں داخل کروا دیتے تھے اور ساتھ میں قاری صاحب کو تاکید کرتے کہ اس پر سختی کریں۔ آخری بار بھاگنے پر قاری صاحب نے وہ مارا کہ بچہ اپنی جان سے گیا۔ والدین نے قاری صاحب کے خلاف مقدمہ کرنے سے ہاتھ کھینچ لیا کہ ہم نے اپنا بچہ راہ خدا میں وقف کیا ہوا تھا لہذا ہمیں قاری صاحب پر کوئی مقدمہ نہیں کرنا ہے۔ تو قاری صاحبان کے دو مسئلے ہیں اور دونوں ہی سیریس ہیں؛ بچوں کو مارنا اور ان کے ساتھ بدفعلی کرنا۔ سب قراء ایسے نہیں ہیں لیکن ایک بڑی تعداد ان دونوں بیماریوں میں مبتلا ہے۔ ڈنڈوں سے مارنا، ربڑ کے پائپ سے مارنا، بجلی کے تار سے مارنا، گرم استری لگانا، انگلیوں میں پنسل دے کر دبانا، گھںٹوں مرغا بنانا وغیرہ عام ہے۔ اور اس میں اچھے اچھے ادارے ملوث ہیں۔ اور قصور سب کا ہے۔ سب سے پہلے تو والدین کا کہ جہالت اتنی کہ عقیدہ بنا رکھا ہے کہ بچے کے جسم کے جس حصے پر مار سے نیل پڑ جائیں، اس پر جہنم کی آگ حرام ہے۔ مدارس کی انتظامیہ کہ جسے خبر ہی نہیں کہ اس کے مدرسے میں کیا ہو رہا ہے۔ قراء کے اساتذہ کرام کہ جنہوں نے انہیں مار کر پڑھایا اور وہ اب اس مار کے بدلے اتار رہے ہیں۔ اور خود قاری صاحبان کہ جنہیں اپنے نفس پر کنٹرول نہیں اور ذرا سی جنجھلاہٹ پر بجائے صبر کرنے کے ظلم کرنے کو ثواب سمجھ بیٹھے ہیں۔ بچوں سے بدفعلی والے معاملے میں بھی کافی کیسز رپورٹ ہوتے ہیں۔ اب تو بعض لوگ اپنے گھروں میں سی۔سی۔ٹی۔وی کیمرے لگا کر فوٹیج شیئر کر رہے ہوتے ہیں کہ دیکھیں گھر میں بچوں کو پڑھانے آئے قاری صاحب کیا حرکتیں فرما رہے ہیں۔ یہ قاری حضرات اپنی اس مار اور غلط حرکتوں سے باز آںے والے نہیں کہ ان کی اکثریت نے قرآن مجید کا صرف رٹا لگایا ہے اور قرآن مجید کا فہم انہیں حاصل نہیں ہے۔ اس میں کردار تین قسم کے لوگ ادا کر سکتے ہیں؛ سب سے پہلے والدین کہ کبھی بھی اپنے بچوں کے بارے کسی پر بھی مکمل اعتماد نہ کریں اور ہمیشہ ان کے بارے خود انہی سے اور ادھر ادھر سے سن گن لیتے رہیں۔ میری بیٹی بیمار پڑ گئی، بعد میں پتہ چلا کہ قاریہ صاحبہ نے اسے ایک گھنٹے کے لیے حفظ کلاس میں مرغا بنایا تھا۔ تو بیگم صاحبہ نے جا کر پھر خوب کلاس لی۔ یہ تو ان اداروں کی بات کر رہا ہوں کہ جن کا سلوگن ہے کہ یہاں مار منع ہے۔ باقیوں کا کیا حال ہو گا۔ دوسرا مدارس کی انتظامیہ کہ پڑھے لکھے لوگ ہوں۔ ہر کسی کو مدرسہ کھولنے کی اجازت نہیں ہونی چاہیے کہ دین کے نام پر دین کو بدنام کرتا پھرے۔ اگر کسی مدرسے میں قاری صاحب کی مار سے بچہ مر جائے تو اس مدرسے کو ہی سیل کر دیں۔ یہ مدرسہ نہیں ٹارچر سیل ہے، اور یہ دین کی تبلیغ نہیں، دین کی بدنامی ہے۔ قتل کوئی چھوٹا واقعہ ہے کہ یوں کہہ دیں کہ اسکول میں بھی تو قتل ہو جاتے ہیں۔ مدارس کی نسبت رکھںے والوں کو زیادہ سخت سزائیں دینی چاہییں کہ یہ تو اس دین کے داعی ہیں اور ان کا جرم، عام انسان کے جرم کی طرح نہیں کہ ان کے جرم سے دین بدنام ہوتا ہے۔ اور جو قاری صاحب کسی بچے سے بدفعلی کے مرتکب ہوں تو ان پر تاحیات پابندی لگا دی جائے کہ وہ معلم قرآن نہیں بن سکتے۔ اب ایسے لوگ معلم قرآن کہلائیں گے تو اللہ عذاب نازل نہیں ہو گا تو کیا ہو گا۔  اور تیسرا اور سب سے اہم کردار وفاق المدارس کو ادا کرنا ہو گا کہ قراء کرام کی تربیت کا خصوصی اہتمام کرے۔ حفظ کیسے کروانا ہے، اس پر تربیتی ورکشاپس ہوں، قراء حضرات کے ٹیچر ٹریننگ کورسز ہوں۔ علاوہ ازیں وفاق کی طرف سے حفظ کے مدارس کے لیے ایک ڈسپلن اور کوڈ طے کیا جائے کہ اس کو فالو کیے بغیر مدرسہ کھولنے کی اجازت نہ ہو۔ اور اس کی خلاف ورزی پر مدرسہ بند ہو جائے۔ اور وفاق سے منسلک ہوئے بغیر کسی کو مدرسہ کھولنے کی اجازت نہ ہو۔ اور نہ ہی وفاق سے ٹریننگ کیے بغیر کسی کو حفظ کلاس کی تدریس کی اجازت ہو۔ اور وفاق ہر شہر کے بڑے مدارس میں ٹریننگ سینٹرز قائم کرے۔

##############################
https://web.facebook.com/hm.zubair.52/posts/3197338120295931
ٹک ٹاک (Tik Tok) ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ کچھ دن پہلے کسی عزیز نے پوچھا کہ ٹک ٹاک کیا ہے؟ تو میں نے کہا کہ کنجروں کی ایپ ہے۔ کہا کہ سب کہتے ہیں، کنجروں کی ایپ ہے، کنجروں کی ایپ ہے، کوئی سمجھائے بھی تو سہی کہ کیا کنجروں کی ایپ ہے؟ وہ ہے کیا، یہ تو بتلاتا کوئی نہیں ہے، بس یہ کہہ دیتے ہیں کہ کنجروں کی ایپ ہے۔ استعمال تو میں نے بھی نہیں کی تھی لہذا سمجھانا مشکل تھا کیونکہ سنی سنائی تعریف یہی تھی۔  ابھی چند دنوں سے ٹوئٹر پر وزراء اور مشیران کے بارے حریم شاہ اور صندل خٹک کی ٹوئیٹس وائرل ہوئی ہیں تو میں نے یاد دلایا کہ آپ نے ایک سوال کیا تھا کہ ٹک ٹاک کیا ہے؟ کہا: ہاں۔ میں نے کہا کہ حریم شاہ اور صندل خٹک کا پتہ ہے؟ کہا: ہاں، میں نے ان کا ایک انٹرویو سنا ہے۔ تو میں نے کہا کہ حریم شاہ، ٹک ہے اور صندل خٹک، ٹاک ہے۔ اور ان دونوں کو ٹک ٹاک کہتے ہیں۔ اچھا، اچھا، اچھا ۔۔۔۔

##############################
https://web.facebook.com/hm.zubair.52/posts/3206135306082879
نون لیگ کی طرف سے آرمی ایکٹ ترمیم کی حمایت کا اعلان ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ نون لیگ والے تو پی۔ٹی۔آئی سے بھی زیادہ ''۔۔۔۔۔'' نکلے۔ خالی جگہ اس لفظ سے پر کر لیں جو یہ عبارت پڑھتے ہوئے آپ کے ذہن میں آیا ہے۔ یہ اس وقت کی سیاسی صورت حال میں نون لیگ کی قیادت کے لیے سب سے مناسب لفظ ہے۔ اگر کوئی لفظ ذہن میں نہیں آ رہا تو قوسین کے مابین خطوط فاصل یعنی ڈیشز کی تعداد پر غور کر لیں، شاید کچھ سمجھ آ جائے، باقی کسی کو گالی دینا مناسب طرز عمل نہیں ہے۔ اِن کا ایک یو۔ٹرن، اُن کے بیسیوں یو۔ٹرن پر بھاری ہے۔

##############################
https://web.facebook.com/hm.zubair.52/posts/3205945136101896
مدرسہ ڈسکورسز کا سیلاب بلا خیز  ----------------------------------- بہت سے دوست مدرسہ ڈسکورسز کے بارے پوچھتے رہتے ہیں کہ آپ کی اس بارے کیا رائے ہے؟ فی الحال تو اس بارے ڈاکٹر ابصار احمد صاحب کا ایک وقیع مضمون شیئر کر رہا ہوں کہ جس میں انہوں نے اپنے تبصرے کے ساتھ ساتھ مدرسہ ڈسکورسز پر روایتی حلقے کی طرف سے ہونے والی اب تک کی تنقیدات کا خلاصہ بھی جمع کر دیا ہے۔ یہ روایتی حلقے کی طرف سے مدرسہ ڈسکورسز پر اب تک ہونے والی بہترین نقد ہے۔ فکر کی پختگی وثبات اور انداز تحریر کی سلاست وروانی دونوں ہی بہت عمدہ ہیں۔  ڈاکٹر ابصار احمد صاحب، ڈاکٹر اسرار احمد رحمہ اللہ کے چھوٹے بھائی ہیں اور پنجاب یونیورسٹی کے فلاسفی ڈیپارٹمنٹ کے چیئرمین رہے ہیں۔  

##############################
https://web.facebook.com/hm.zubair.52/posts/3210990252264051
خوشی کیسے حاصل ہو ! ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ سب سے بڑی غلط فہمی جس میں انسان مبتلا رہتا ہے، وہ یہ ہے کہ اسے یہ خوشی کسی دوسرے (other) سے حاصل ہو گی، بھلے شخص ہو یا شیء۔ انسان کو دنیا میں ایک ہی شیء خوش کر سکتی ہے یا خوش رکھ سکتی ہے، اور وہ انسان خود ہے۔ خوشی کوئی باہر سے انڈیلی جانے والی شیء نہیں ہے، بلکہ یہ تو انسان کے اندر سے پھوٹتی ہے۔ تو جو لوگ دوسروں سے خوشی حاصل کرنے میں لگے رہتے ہیں، ان کی خوشی بہت عارضی ثابت ہوتی ہے۔ اور جو اپنے آپ سے خوش رہنا سیکھ جاتے ہیں، یہ ہمیشہ کے خوش انسان ہیں۔ ان کی صحبت ہی آپ کو خوش کر دیتی ہے۔ تو اشیاء سے خوش رہنے کی عادت ترک کر دیں کہ حقیقی خوشی نہ تو شاپنگ مالز کی سیر کرنے میں ہے اور نہ ہی شمالی علاقہ جات کی سیاحت میں، نہ نئے اسمارٹ فون کی خریداری میں اور نہ ہی نئے تعلق کے قائم ہونے میں۔ حقیقی خوشی وہی ہے جو آپ اپنے آپ کو دے سکیں۔ جو شخص چائے کی پیالی سے اپنے آپ کو خوش نہیں کر سکتا، وہ زندگی میں کبھی خوش نہیں ہو سکتا، بھلے امریکہ کی سیر کرنے چلا جائے یا یورپ گھوم پھر کر آ جائے۔ خوشی پیسہ اجاڑنے میں نہیں ہے، امریکہ جانے میں نہیں ہے۔ خوشی آپ کے اندر ہے، اس کو سمجھنے کی کوشش کریں۔ اور یہ سمجھ آپ کو اس شخص کی صحبت سے آئے گی جس نے اپنے آپ سے خوش رہنا سیکھ لیا ہو۔ اس ماڈرن لائف اسٹائل نے ہر شخص میں پژمردگی پیدا کر دی ہے، زندہ رہنے کی امید چھین لی ہے، لوگ خوش مزاج نہیں رہ گئے، حسرتوں کے ڈھیر بن گئے ہیں، زندہ رہنے کو جی نہیں کرتا، ان سب کیفیات کی وجہ یہ ہے کہ یہ سب دوسروں کی بنا پر جینا چاہتے ہیں، انہیں اپنے آپ جینا ہی نہ آیا۔ انہوں نے کبھی سوچا ہی نہیں کہ کوئی ایسا ہے کہ جس سے میں جیسا تعلق چاہوں لے سکتا ہوں، اور وہ میں خود ہوں۔ کوئی ایسا ہے جو مجھے جب چاہے، خوش کر سکتا ہے، اور وہ میں خود ہوں۔ یہ اپنے آپ کو بھول گئے۔ تو دوسروں سے تعلق ضرور وصول کریں اور اس کی توقع اور امید بھی لگائیں لیکن دوسرا آپ کو کیا دے سکتا ہے اور کتنا دے سکتا ہے جبکہ آپ خود ہی خوش نہ ہونا چاہتے ہوں۔ تو اپنے آپ سے خوش رہنا سیکھیں، خدا سے خوش ہونا بھی سیکھ جائیں گے اور خلق خدا سے بھی۔ اپنے آپ سے خوش کیسے رہیں یا اپنے آپ کو خوش کیسے رکھیں؟ چھوٹی چھوٹی باتوں سے، جیسا کہ میں نے کہا کہ جو اپنے آپ کو چائے کی پیالی سے خوش نہیں کر سکتا، اسے ساری دنیا مل کر خوش نہیں دے سکتی۔ بھائی تنہائی میں کبھی ادرک والی اور کبھی گڑ والی چائے بنا کر پیا کریں اور سمجھیں کہ اس سے بڑی عیاشی دنیا میں نہیں ہے۔ جب نفس کو واقعی میں ایسا لگنا شروع ہو جائے گا تو آپ نے اپنے آپ سے خوش رہنا سیکھ لیا ہے۔ اگر نفس کسی کام پر آمادہ نہیں ہو رہا تو اسے لالچ دیں کہ یہ کر لو پھر تمہیں چائے پلاؤں گا۔ ہم تو زمانہ طالب علمی سے یہ کرتے چلے آئے ہیں۔ بس اس سے بڑی بات کیا ہے کہ آپ خوش ہیں، بھلے جیسے بھی ہوں، اس سے کیا غرض کہ کیسے خوش ہوئے کہ بعضوں کو دنیا کی دولت خرچ کر کے بھی یہ نعمت حاصل نہیں ہوتی ہے۔ تو خوشی کے لیے دوسروں کی طرف دیکھنا چھوڑ دیں کہ فلاں شیء یا تعلق مل جائے گا تو آپ خوش ہو جائیں گے۔ ایسا شخص زندگی میں کبھی خوش نہیں ہو پاتا کہ اسے وہ شیء یا تعلق مل جاتا ہے لیکن اسے پھر نئی خوشی کے لیے ایک نئی شیء یا نئے تعلق کی ضرورت ہوتی ہے۔ وہ خوش تبھی ہو پاتا ہے جب وہ کسی بھی شیء یا تعلق سے خوش ہونا سیکھ جاتا ہے۔ اور یہ وہی شخص ہے جو اپنے آپ سے خوش ہونا سیکھ گیا ہے۔

##############################
https://web.facebook.com/hm.zubair.52/posts/3213273752035701
میرے پاس خوش ہونے کو ہے کیا جو میں خوش ہوں ! ------------------------------------------------------ سب سے پہلے تو آپ کے پاس خوش ہونے کو ایک دھڑکتا دل ہے۔ اور یقین مانیے کہ اس سے زیادہ خوش ہونے کے لیے کچھ چاہیے بھی نہیں۔ مجھے تو وہ ستر سالہ رکشہ ڈرائیور نہیں بھولتا کہ جس کا رکشہ سڑک پر رواں دواں تھا، وہ اسکول کے بچوں کو ڈھو رہا تھا، اس کے ارد گرد نئی گاڑیوں میں ڈرائیونگ سیٹس پر بیٹھے چہروں پر اداسی کے بادل چھائے تھے، وہ سب ٹینس نظر آ رہے تھے جبکہ وہ اس عمر میں بھی قہقے لگا رہا تھا۔ میں نے سوچا کہ اس کے پاس خوش ہونے کو ہے کیا؟  اس عمر میں اتنی محنت مزدوری! اس کی کمائی کتنی ہو گی؟ اس کا خرچ اس کی آمدن سے زیادہ ہو گا، اس کے بچوں کے پاس اچھے اسکول جانے کی فیس نہ ہو گی، یہ بیوی کے ساتھ ریستوران میں کھانا کھانا افورڈ نہیں کر سکتا لیکن ان سب سے زیادہ خوش نظر آ رہا ہے کہ جو اس کے ارد گرد ہیں، جو ہر روز ہوٹلنگ کر سکتے ہیں، جو اپنے بچوں کی ہر خواہش پوری کر سکتے ہیں۔ میں نے سوچا کہ اس کے پاس ایسا کیا ہے تو معلوم ہوا کہ اس بوڑھے کے پاس ایک ہی چیز تھی، اور وہ دل تھا جو خوش ہونے کی صلاحیت رکھتا تھا۔ اور وہ اس کے ارد گرد کے لوگوں کے پاس نہ تھا۔ تو خوش ہونے کو آپ کے پاس بہت کچھ ہے، بس اگر کمی ہے تو اس کی کہ آپ خوش ہونا سیکھ جائیں۔ اسے ہمارے دین میں شکر ادا کرنا کہتے ہیں۔ تو اگر آپ کے پاس خوش ہونے کو ایک عدد دل نہیں ہے تو آپ کو دنیا کی کوئی چیز یا نعمت خوش نہیں کر سکتی۔ اور اگر آپ کے پاس خوش ہونے کو ایک عدد دل ہے تو آپ کے پاس جو کچھ بھی ہے، اس سب کچھ کے چھن جانے پر بھی خوشی محسوس کر سکتے ہیں۔ دنیا میں آزمائشیں کس پر نہیں ہے؟ سب ہی تو آزمائش میں ہیں، بس آزمائش کی نوعیت اپنی اپنی ہے۔ کسی کی مالی ہے تو کسی کی جانی، کسی کی ذہنی ہے تو کسی کی جسمانی۔ کوئی خود کی وجہ سے آزمائش میں ہے تو کوئی کسی پیارے کی وجہ سے۔ دنیا کو تو اللہ نے بنایا ہی دار آزمائش ہے۔ یہاں آزمائش ختم نہیں ہو سکتی۔ لہذا وہ دل خوش رہتا ہے جو آزمائش کے ساتھ رہنا سیکھ جاتا ہے اور اسے ذہنی طور قبول کر لیتا ہے۔ ایسے دل کو خوش رہنے سے دنیا کی کوئی طاقت نہیں روک سکتی۔ یہ پھانسی کے پھںدے پر بھی خوشی محسوس کر لے گا۔ اسی کو ہمارے دین میں صبر کرنا کہتے ہیں۔ آپ کے پاس خوش ہونے کو رات کے تاریک اندھیروں میں تاروں بھری کھلی فضا اور اس میں چودہویں کے چمکتے چاند کا نظارہ ہے۔ اگر آپ اسے دیکھ کر خوش نہیں ہو سکتے تو آپ چاند تارے حاصل کر کے بھی خوش نہیں ہوں پائیں گے۔ آپ کے پاس خوش ہونے کو چائے کی ایک پیالی ہے۔ اگر آپ چاہے کی پیالی کی چسکی کی آواز سے خوش نہیں ہو پاتے تو آپ کو دنیا کا کوئی میوزک خوش نہیں کر سکتا۔ آپ کے پاس خوش ہونے کو دوستوں کی بیٹھک ہے کہ جن کے ساتھ آپ سردیوں کی ٹھنڈی رات میں کوئلے کی انگیٹھی کے گرد بیٹھ کر آگ تاپ سکیں یا سردیوں کے دھوپ میں بیٹھے کینو کھا سکیں اور دنیا جہاں کی گپیں مار سکیں۔ تو خوشیاں تو چھوٹی چھوٹی ہی ہوتی ہیں، بڑی تو آزمائشیں ہوتی ہیں۔

##############################
https://web.facebook.com/hm.zubair.52/posts/3214211908608552
حریم شاہ، مبشر لقمان اور  فواد چوہدری --------------------------------------- سوشل میڈیا کے بقول مبشر لقمان نے فواد چوہدری کو طعنہ دیا کہ حریم شاہ کے پاس اس کی بھی ویڈیو موجود ہے۔ اور فواد چوہدری نے اس بات پر مبشر لقمان کو تھپڑ دے مارا۔ اس تصویر کو دیکھ کر کوئی کہہ سکتا ہے کہ اس کہانی میں کوئی ذرا برابر بھی سچائی ہو سکتی ہے! ہو سکتا ہے چوہدری صاحب نے پیار سے گال تھپتھپا دیے ہوں۔

##############################
https://web.facebook.com/hm.zubair.52/posts/3216038608425882
میاں بیوی کے بنیادی مسائل اور ان کا حل ------------------------------------------ استحکام خاندان میں مرد کے کردار کے حوالے سے ایک پروگرام ریکارڈ کروایا ہے جسے قارئین سے شیئر کیا جا رہا ہے۔  

##############################
https://web.facebook.com/hm.zubair.52/posts/3222422691120807
کیا گناہ کا خیال بھی گناہ ہے؟ ----------------------------- خیال ہی خیال میں اپنے محبوب یا عاشق کے ساتھ سیکس یا رومانس کے مسئلے کو دیکھنے کے دو تناظر ہیں؛ ایک نفسیاتی اور دوسرا مذہبی۔ کل ہم نے نفسیاتی تناظر میں کچھ گفتگو کی تھی اور آج مذہبی پہلو سے کچھ عرض کریں گے۔ اصل قاعدہ تو یہی ہے کہ گناہ کا خیال گناہ نہیں ہے اور اہل علم کا اس بات پر اتفاق ہے جیسا کہ متفق علیہ روایت میں ہے: "إِنَّ اللَّهَ تَجَاوَزَ لأُمَّتِي مَا حَدَّثَتْ بِهِ أَنفُسَهَا مَا لَمْ يَتَكَلَّمُوا أَوْ يَعمَلُوا بِهِ"۔ ترجمہ: میری امت سے ان تمام خیالات کو معاف کر دیا گیا ہے کہ جن سے وہ اپنے نفس میں باتیں کرے جب تک کہ وہ ان خیالات پر عمل نہ کر لے یا ان کے مطابق گفتگو نہ کر لے۔ صحیح بخاری کی ایک روایت میں یہ بھی ہے کہ اگر گناہ کے بارے سوچا اور گناہ کیا نہیں تو ایک تو گناہ نہیں لکھا جائے گا، دوسرا اس نہ کرنے کا ثواب بھی ہو گا۔ روایت کے الفاظ ہیں: «فَمَنْ هَمَّ بِحَسَنَةٍ فَلَمْ يَعْمَلْهَا كَتَبَهَا اللَّهُ لَهُ عِنْدَهُ حَسَنَةً كَامِلَةً، فَإِنْ هُوَ هَمَّ بِهَا فَعَمِلَهَا كَتَبَهَا اللَّهُ لَهُ عِنْدَهُ عَشْرَ حَسَنَاتٍ إِلَى سَبْعِ مِائَةِ ضِعْفٍ إِلَى أَضْعَافٍ كَثِيرَةٍ، وَمَنْ هَمَّ بِسَيِّئَةٍ فَلَمْ يَعْمَلْهَا كَتَبَهَا اللَّهُ لَهُ عِنْدَهُ حَسَنَةً كَامِلَةً، فَإِنْ هُوَ هَمَّ بِهَا فَعَمِلَهَا كَتَبَهَا اللَّهُ لَهُ سَيِّئَةً وَاحِدَةً»۔ ترجمہ: جس نے نیکی کا ارادہ کیا اور نیکی کی نہیں تو اس کے لیے بھی نیکی کرنے جتنا ہی اجر لکھا جاتا ہے۔ اور اگر وہ نیکی کے ارادے کے بعد نیکی کر بھی لے تو اس کا اجر دس گناہ سے سات سو گنا تک لکھا جاتا ہے۔ اور جس نے گناہ کا ارادہ کیا لیکن گناہ کیا نہیں تو اس کے لیے بھی نیکی کرنے کا اجر لکھا جاتا ہے [کہ گناہ کے ارادے کے بعد گناہ نہ کرنا بھی ایک نیکی ہے]۔ اور جس نے گناہ کے ارادے کے بعد گناہ کر لیا تو اس کے لیے اس گناہ جتنا ہی گناہ لکھا جاتا ہے۔ تو کسی پر غصہ آنے کی صورت میں اسے گالی دینے یا لعن طعن کرنے کے بارے خیال آیا لیکن اسے گالی نہ دی تو اس پر اجر ہے۔ چوری کرنے کے بارے خیال آیا لیکن چوری نہ کی تو اس پر اجر ہے۔ زنا کے بارے خیال آیا، زنا نہ کیا تو اس پر اجر ہے۔ لیکن ایک معاملہ یہ ہے کہ خیال ہی خیال میں کسی مرد یا عورت سے سیکس یا رومانس کر گزرنا اور اس کے اثرات بھی اپنے جسم میں محسوس کرنا جیسا کہ اس قسم کے تخیلات سے انسان کی مذی خارج ہو جائے اور انسان اس کو اپنا معمول بھی بنا لے تو یہ تھوڑا مختلف کیس ہے۔ بعض فقہاء کے نزدیک یہ جائز نہیں ہے جیسا کہ ابن عابدین الحنفی اور ابن المفلح الحنبلی کا کہنا ہے۔ شوافع کے نزدیک یہ بھی معاف ہے جیسا کہ امام سیوطی اور امام سبکی نے کہا ہے۔  ہماری رائے میں یہ حرام نہ بھی ہو تو بھی مکروہ ضرور ہے۔ مکروہ سے مراد ناپسندیدہ امر ہے کہ اگر اس کو چھوڑ دے گا تو ثواب ملے گا لیکن اگر کسی وجہ سے اس میں مبتلا رہے گا تو گناہ نہ ہو گا۔ حرام تو اس لیے نہیں کہہ سکتے کہ اس بارے جو روایت بیان کی جاتی ہے، خود اس میں عمل اور کلام کا ذکر ہے نہ کہ خیال اور سوچ کا۔ اور دوسرا اس روایت میں بھی اسے گناہ صغیرہ کہا گیا ہے۔ صحیح بخاری کی روایت کے الفاظ ہیں: "عَنْ ابْنِ عَبَّاسٍ، قَالَ: مَا رَأَيْتُ شَيْئًا أَشْبَهَ بِاللَّمَمِ مِمَّا قَالَ أَبُو هُرَيْرَةَ، عَنِ النَّبِيِّ صَلَّى اللهُ عَلَيْهِ وَسَلَّمَ: «إِنَّ اللَّهَ كَتَبَ عَلَى ابْنِ آدَمَ حَظَّهُ مِنَ الزِّنَا، أَدْرَكَ ذَلِكَ لاَ مَحَالَةَ، فَزِنَا العَيْنِ النَّظَرُ، وَزِنَا اللِّسَانِ المَنْطِقُ، وَالنَّفْسُ تَمَنَّى وَتَشْتَهِي، وَالفَرْجُ يُصَدِّقُ ذَلِكَ كُلَّهُ وَيُكَذِّبُهُ»۔  ترجمہ: ابن عباس رضی اللہ عنہ فرماتے ہیں کہ صغیرہ گناہوں سے مشابہہ میرے سامنے ابو ہریرۃ رضی اللہ عنہ کی روایت سے بڑھ کر کوئی مثال نہیں ہے۔ اور وہ یہ ہے کہ حضرت ابو ہریرۃ رضی اللہ عنہ کہتے ہیں کہ رسول اللہ صلی اللہ علیہ وسلم نے فرمایا کہ آدم کے ہر بیٹے کی تقدیر میں کچھ زنا لکھ دیا گیا ہے اور جسے وہ لازما کر کے رہے گا۔ آنکھ کا زنا، بد نظری ہے۔ زبان کا زنا، فحش گفتگو ہے۔ انسان کا نفس خواہش کرتا ہے اور شرم گاہ اس کی تصدیق یا تکذیب کرتی ہے۔ تو کچھ زنا تو تقدیر میں لکھا ہے جیسا کہ بدنظری کا ہو جانا یا فحش گفتگو کا ہو جانا کہ انسان کے لیے اس سے بچنا ناممکن ہے۔ اور یہ گناہ صغیرہ ہے۔ اسی طرح دل میں زنا کا خیال پیدا ہونا بھی ابن عباس رضی اللہ عنہ کے بقول قرآنی اصطلاح میں "لمم" یعنی گناہ صغیرہ ہی ہے۔ گناہ کبیرہ وہ ہے کہ جس میں وہ شرم گاہ سے زنا کر لے۔ گناہ صغیرہ سے بچنا ممکن نہیں ہے لیکن انسان نے اس کی کوشش ضرور کرنی ہے۔ ایک ریسرچ کے مطابق 95 فی صد مردوں اور عورتوں کو سیکس اور رومانس کے خیالات آتے ہیں تو سائیکالوجی بھی اسی کی تصدیق کرتی ہے۔ اب کچھ لوگ ایسے خیالات کو کنٹرول کر لیتے ہیں، کچھ نہیں کر پاتے۔ لیکن ان خیالات پر دوام اور استمرار بہرحال درست نہیں ہے اور کم از کم مکروہ ضرور ہے۔ مزید کچھ گفتگو کل کی پوسٹ میں کریں گے۔

##############################
https://web.facebook.com/hm.zubair.52/posts/3220681097961633
خیالی محبوب اور جنسی تصورات (Imaginary Friends & Sexual Fantasies) ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ انسان کو اللہ عزوجل نے عجب قدرت دی ہے کہ اپنے ذہن میں جیسی چاہے، دنیا تخلیق کر سکتا ہے، یہ اس کی اپنی بنائی ہوئی دنیا ہے، یہاں اس کا من چاہا محبوب بھی ہے اور عاشق بھی، وہ محبوب اور عاشق بھی جو اسے حقیقی دنیا میں نہیں ملا اور وہ بھی کہ جو صرف آرڈر پر ہی بنوایا جا سکتا ہے۔ ایک ریسرچ کے مطابق دنیا میں تین سے آٹھ سال تک کے دو تہائی بچے اپنے خیالی دوستوں (imaginary friends)  کے ساتھ رہتے ہیں۔ یہ خیالی دوست ان کے اپنے گھڑے ہوئے ہیں کہ جنہیں سوچ سوچ کر وہ خوش ہوتے رہتے ہیں۔ اور بعضوں کے یہ خیالی دوست تو ٹین ایج بلکہ اس کے بعد بھی ان کے ساتھ رہتے ہیں اور یہ بیماری ہے۔ بچوں کا تخیل وائلڈ یعنی وحشی ہوتا ہے۔ وہ جنگل کی جھاڑ جھںکار کی طرح ہوتا ہے جو خود رو پودوں کی طرح اگ آتی ہے۔ اس تخیل میں تخلیق بہت زیادہ ہوتی ہے اور عجب بے ڈھنگے طریقے سے ہوتی ہے کہ اس بچگانہ تخیل کو شعور کی سرپرستی میسر نہیں ہوتی ہے لہذا کنٹرول میں مشکل سے آتا ہے۔ لیکن بڑوں کا تخیل شعور کے ما تحت ہوتا ہے لہذا اسے کنٹرول کرنا ممکن ہے۔ اس وقت ہمارا موضوع کسی نوجوان کا تخیل ہے، شادی سے پہلے بھی اور شادی کے بعد بھی۔ اگر لڑکا ہے تو اس کی کچھ جنسی خواہشات ہیں کہ جنہیں وہ شادی سے پہلے اور بعد میں بھی اپنے تخیل میں پورا کرتا رہتا ہے۔ اسی طرح اگر لڑکی ہے تو اس کی کچھ رومانوی ضروریات ہیں کہ جنہیں وہ شادی سے پہلے اور بعد میں بھی اپنے تخیل میں پورا کرتی رہتی ہے۔ یہ تخیلات جب حد سے بڑھ جاتے ہیں تو انسان کے لیے پریشان کن ثابت ہوتے ہیں کہ ان کی بڑھنے کی صورت میں مرد اور عورت اپنے اپنے تصوراتی محبوب اور عاشق گھڑنا شروع ہو جاتے ہیں اور ان کے ساتھ رہنا بھی شروع کر دیتے ہیں۔ اور اس قدر ان کےساتھ رہنا شروع کر دیتے ہیں کہ حقیقی دنیا سے ان کا رابطہ کٹ جاتا ہے اور اسے دیکھتی آنکھوں قبول کرنے سے انکار کر دیتے ہیں۔ اسے ہم جاگتے میں خواب دیکھنا (day dreams) بھی کہہ سکتے ہیں۔  بعض دوستوں کا سوال ہوتا ہے کہ وہ اپنے منفی خیالات کو کنٹرول کرنا چاہتے ہیں لیکن ان سے کنٹرول نہیں ہو پاتے تو وہ کیا کریں؟ ایسے میں سب زیادہ انسان اپنے جن خیالات کے سامنے بے بس ہوتا ہے، وہ سیکس اور رومانس کے خیالات ہیں۔ دیکھیں، اگر تو کسی کی رومانس اور سیکس کی ضرورت پوری نہیں ہو رہی یعنی اس کی شادی نہیں ہو رہی تو اسے ایسے خیالات کا آنا نارمل ہے۔ اصل حل تو یہی ہے کہ اپنی جنسی اور رومانوی ضرورت کو فطری طور پورا کرے اور وہ شادی کا رستہ ہے۔ اگر فی الحال یہ ممکن نہیں ہے تو پھر وہ اپنے خیالات کو کنٹرول کرنا سیکھے اور یہ ایک پوری سائنس ہے۔ اس پر علیحدہ سے ایک پوسٹ لگائی تھی کہ انسان اپنے خیالات کو کیسے کنٹرول کر سکتا ہے۔ خلاصہ کلام یہ ہے کہ اپنے ذہن سے باتیں کریں، اسے قائل کریں کہ وہ حقیقت کو قبول کر لے، فینٹیسی سے نکل آئے، جو وہ سوچ رہا ہے حقیقی محبوب یا عاشق ایسا نہیں ہوتا ہے۔ تو ذہن کو کوئی بات سمجھ آئے گی تو وہ آپ کے ساتھ چلے گا۔ اگر اسے سمجھائے بغیر اس پر جبر کرنے کی کوشش کریں گے تو جھکنا آپ ہی کا مقدر ہے، اس کا نہیں۔ اور اگر کسی شادی شدہ کو ایسے خیالات آتے ہیں کہ اس نے اپنا کوئی خیالی محبوب بنا رکھا ہے اور اگر مرد ہے تو اس محبوب سے اپنی سیکس کی خواہش پوری کر رہا ہے، اور عورت ہے تو اس سے اپنا رومانس پورا کر رہی ہے، تو یہ ذہنی اور جذباتی صحت (emotional health) کے لیے نقصان دہ ہے کیونکہ یہ فینٹیسی آپ کو حقیقت سے دور کر دیتی ہے۔ اور حقیقت سے دور رہ کر آپ زیادہ دیر صحت مند نہیں رہ سکتے ہیں۔ ہوتا اصل میں یہی ہے کہ اگر کسی مرد کی اپنی بیوی سے جنسی خواہش اس طرح سے پوری نہیں ہو رہی جیسا کہ وہ چاہتا ہے تو وہ جنسی تصورات (sexual fantasies) یعنی اپنی تخیلاتی دنیا میں ان خواہشات کو کسی آبجیکٹ کے ساتھ سوچنا اور پورا کرنا شروع کر دیتا ہے۔ اور یہی معاملہ عورت کا ہے کہ اگر اسے اپنے شوہر سے ویسی محبت نہ ملتی ہو جیسا کہ اس کی خواہش ہے تو وہ یہی محبت اپنے خوابوں کے شہزادے سے حاصل کرنا شروع ہو جاتی ہے۔  شادی شدہ ہونے کی صورت میں بہترین حل میاں بیوی کا اپنی کمیونیکیشن کو بڑھانا ہے یعنی اپنی ضرورتوں کا احساس کر کے ایک دوسرے سے اس کو شیئر کریں۔ اس کی وجہ یہ ہے کہ آپ کا تخیلاتی اور تصوراتی محبوب یا عاشق جسے آپ حاصل کر لیں، وہ وہ نہیں ہے جو آپ کے ذہن میں ہے۔ اور جو آپ کے ذہن میں ہے، اس کا کوئی وجود نہیں ہے، بھلے سوچتے ہوئے آپ کے ذہن میں کسی خاص شخص کا تصور آتا ہو کہ جس سے آپ رابطے میں ہوں، اور یہ امید لگائے بیٹھے ہوں کہ وہ آپ کی جنسی یا رومانوی ضرورت کو پورا کر دے گا۔ آپ کا حقیقی محبوب اور عاشق بھی ایک وہ ہے جو خارج میں ہے اور دوسرا وہ ہے جو آپ کے ذہن میں ہے اور یہ دونوں مختلف ہیں۔ خارج والا حقیقت ہے جبکہ ذہن والا تخیل ہے۔ اور آپ محبت اس سے کر رہے ہوتے ہیں جو ذہن میں ہے یعنی آپ اپنے تخیل سے محبت کر رہے ہیں، یہ جان کر محبت کیجیے۔ تو تخیل، حقیقت سے بڑا ہوتا ہے یعنی تخیل میں آپ محبوب یا عاشق کو جیسا سوچ لیتے ہیں، وہ حقیقت میں اس سے بہت چھوٹا اور مختلف ہوتا ہے لہذا جب تک فراق ہے تو وہ ویسا ہی ہے جیسا کہ آپ نے سوچا ہوا ہے اور آپ کو اس ریلیشن شپ سے وہ سب کچھ مل رہا ہے جو آپ چاہتے ہیں لیکن جیسے ہی وصال ہوا تو یہ ریلیشن شپ حقیقت بن گیا اور حقیقت بڑی تلخ ہوتی ہے۔ بس اگر آپ اپنے ذہن میں حقیقت کے لیے قبولیت (acceptance) کا مادہ پیدا کر لیں تو یہ آپ کے لیے راحت بن جاتی ہے اور اگر نہ پیدا کر سکیں تو ساری زندگی اپنے تصوراتی محبوب کے ساتھ زندگی گزارنے پر مجبور رہیں گے۔ تو کچھ خیالات حقیقت بن سکتے ہیں جیسا کہ آپ کی شادی نہیں ہوئی اور شادی کا خیال حقیقت بن جائے تو اس کے لیے تو ضرور کوشش کرے تبھی اذیت سے نکلے گا۔ اور کچھ خیالات، بس خیالات ہی رہتے ہیں، وہ کبھی حقیقت کا روپ نہیں دھار سکتے۔ بس ان سے جان چھڑا لے۔ تو ذہن کی ورکنگ پر غور کریں، اسے سمجھائیں، قائل کریں، اور بندے کا پتر بنائیں۔ ورنہ یہ خود بھی اذیت میں رہے گا اور آپ کو بھی رکھے گا کہ اذیت اس ڈیفرینس کا نام ہے جو آپ کے تصور اور خارجی حالات میں پایا جاتا ہے۔ اس ڈیفرینس کو ختم کریں، زندگی آسان ہو جائے گی۔ اور یہ ڈیفرینس دو صورتوں میں ختم ہو سکتا ہے کہ ایک تو خارج کے حالات آپ کے تخیل کے مطابق ہو جائیں تو ایسا ممکن نہیں ہے کیونکہ آپ کا تخیل بہت مکمل اور بڑا ہے اور خارجی دنیا بہت چھوٹی سی دنیا ہے۔ دوسرا یہ کہ آپ اپنے ذہن کو خارج کے حالات کے مطابق کر لیں یعنی ذہن کو حالات جیسا کہ وہ ہیں، ان کی قبولیت پر آمادہ کریں۔

##############################
https://web.facebook.com/hm.zubair.52/posts/3227405030622573
شیطان کی چال [نشر مکرر] ---------------------------- علامہ ابن جوزی رحمہ اللہ نے ایک کتاب لکھی، تلبیس ابلیس کے نام سے، یعنی شیطان کا جال۔ اس کتاب میں انہوں نے مختلف طبقات مثلا علماء، صوفیاء، مجاہدین، قراء وغیرہ کو شیطان کس طرح گمراہ کرتا ہے، اس پر روشنی ڈالی ہے۔ یہ کتاب اپنے موضوع پر بہت ہی عمدہ کتاب ہے۔ شیطان کے بارے ہمیشہ ذہن میں رکھیں کہ وہ بہت ذہین ہے یا ایک معاملے میں کم از کم بہت ذہین واقع ہوا ہے اور وہ انسان کو گمراہ کرنے کا معاملہ ہے۔ جیسے عورتیں گھریلو سیاست میں ذہین ہوتی ہیں کہ یہ ان کا میدان ہے تو اسی طرح شیطان گمراہ کرنے میں ذہین ہوتا ہے کہ دن رات اس کا یہی کام ہے۔ شیطان کی پیروی سے بچنے کے لیے تقوی کے ساتھ ذہانت کی بھی ضرورت ہے۔ وہ مذہبی ذہن کو مذہب کےنام پر الجھن میں ڈالتا ہے۔ آجکل مذہبی لوگوں کو گمراہ کرنے کے لیے شیطان کی چالیں کیسی ہوتی ہیں مثلا ایک انسان یہ چاہتا ہے کہ وہ اپنی زبان کو ذکر سے تر رکھے تو شیطان اس کو کبھی وسوسہ ڈالے گا کہ بہت گناہ گار ہے، استغفار پڑھ۔ تھوڑی دیر بعد اس کے ذہن میں خیال ڈالے گا کہ زیادہ بہتر ہے کہ درود شریف کا ورد کیا کرو کہ اللہ کی رحمت بھی نازل ہو گی۔ کچھ دیر بعد اسے کہے گا کہ اللہ کے تجھ پر اتنے انعامات ہیں تو کچھ ان کا شکر بھی ادا کر لو۔ اب انسان اسی سوچ میں الجھ جائے گا کہ میں استغفار کروں، درود شریف پڑھوں یا تسبیح وتہلیل کو ترجیح دوں، الجھن آگے آ جائے گی اور ذکر پیچھے رہ جائے گا۔ وہ مدرسہ کے ایک استاذ کے ذہن میں یہ بات ڈالے گا کہ دینداروں کو دین دار بنانا بھی کرنے کا کوئی کام ہے، کام کرنے کا میدان تو یونیورسٹی کا ہے، وہاں جا کر دین کا کام کرنا چاہیے۔ اور جو مدرسے کا فارغ یونیورسٹی پہنچ جائے گا، اسے وہ یہ وسوسہ ڈالے گا کہ یہاں تو اتنی بے حیائی ہے، نہ ہی طلبا میں دین کا شوق ہے تو بے طلبوں کو پڑھانے کا کیا فائدہ؟ قربانی دو اور مدرسہ میں جا کر پڑھاؤ۔ وہ ایک مدرسہ کے طالب علم کے دل میں وسوسہ ڈالے گا کہ یہاں کے استاذ اچھے نہیں ہیں، دوسرے مدرسہ میں جانا چاہیے، وہاں بہت اچھی پڑھائی ہے۔ اور یونیورسٹی میں گریجویشن کرنے والے کے دل میں وسوسہ ڈالے گا کہ دنیاوی تعلیم کس کام کی؟ اسے درمیان میں چھوڑو اور مدرسہ جوائن کرو۔ مدرسہ کے طالب علم کے دل میں وسوسہ ڈالے گا کہ اگر دین کا کام کرنا چاہتے ہوں تو جدید تعلیم ہونی چاہیے لہذا مدرسہ چھوڑو اور یونیورسٹی جوائن کرو۔ وہ تبلیغی کے ذہن میں یہ بات ڈالے گا کہ سوشل میڈیا پر تبلیغ کرو کہ ساری دنیا تو وہاں بیٹھی ہے اور سوشل میڈیا پر بیٹھے ہوئے کو کہے گا کہ اب فیس بک پر کیا خاک تبلیغ ہو گی، تبلیغ تو میدان میں جا کر دھکے کھانے سے ہوتی ہے۔ وہ اسلامی تحریک کے کارکن کے ذہن میں یہ بات ڈالے گا کہ تمہاری زیادہ ضرورت تزکیہ نفس کے لیے بیعت ہونا ہے اور رہا بیعت ہونے والا مرید، تو اسے وہ نہیں چھیڑتا جیسا کہ کچھ اور لوگوں کو بھی نہیں چھیڑتا کہ وہ اپنے آپ سے مطمئن ہیں۔ اور یہ انہیں چھیڑتا ہے جو اپنے آپ سے مطمئن نہ رہتے ہوں۔ بھئی، واقعی میں کوئی دین کا کام کرنا چاہتے ہو تو جس حالت میں ہو، اسی میں سب سے بہتر کام کر سکتے ہو، بس احسان پیدا کر لو اور مریدوں والا اطمینان۔

##############################
https://web.facebook.com/hm.zubair.52/posts/3229890347040708
او۔سی۔ڈی [OCD] کا علاج کیسے کریں؟ ----------------------------------------- او۔سی۔ڈی [obsessive compulsive disorder] کے بارے ایک بات تو ذہن میں بٹھا لینی چاہیے کہ یہ کوئی نیوراتی اختلال (neurological disorder) نہیں ہے کہ اس کے لیے میڈیسن لی جائیں۔ لہذا بیماری کے علاج کے لیے میڈیسن لینا درست نہیں ہے تو سائیکیٹرسٹ سے بچ کر رہیں۔ ہماری نظر میں یہ ایک ذہنی اختلال (psychological disorder) ہے کہ جس کے لیے کاؤنسلنگ کی ضرورت ہے۔ سائیکالوجی میں اس کے علاج کے لیے فیملی تھیراپی، گروپ تھیراپی، سی۔بی۔ٹی (cognitive behavior therapy) اور ای۔آر۔پی (exposure response prevention) وغیرہ استعمال کی جاتی ہے لیکن ہمیں اس وقت اسلامی تناظر میں اس موضوع پر گفتگو کرنی ہے۔ کچھ عرصے سے بہت سے نوجوان اس مرض کی شکایت کر رہے ہیں اور اس کے حوالے سے رہنمائی چاہ رہے ہیں۔ ایک اندازے کے مطابق دنیا میں تقریبا 3 فی صد افراد اس مرض میں مبتلا ہیں۔ اس مرض میں مبتلا شخص کو وسوسے بہت زیادہ آتے ہیں۔ اگر ہم ان وسوسوں کو کیٹیگرائز کریں تو وہ دو قسم کے ہیں؛ ایک کا تعلق انسان کی خواہش نفس (desire) سے ہے اور عموما یہ وساوس سیکس سے متعلق ہوتے ہیں۔ مثال کے طور ایک نوجوان کو یہ وسوسہ بہت زیادہ آتا ہے کہ اس کے والدین سیکس کر رہے ہیں۔ ایک نوجوان کو یہ وسوسہ بہت زیادہ آتا ہے کہ مشت زنی (mastubation) طاق عدد میں یا طاق دنوں میں نہیں کرنی ہے۔ ایک نوجوان کو یہ وسوسہ بہت زیادہ آتا ہے کہ پورن ویڈیوز دیکھنے کے بعد اگر وہ دو گھنٹے تک نہایا نہیں تو پاک نہیں ہو گا وغیرہ وغیرہ۔ دوسری قسم کے وساوس وہ ہیں کہ جن کا تعلق شبہے (doubt) سے ہے جیسا کہ ایک نوجوان کو خدا کے بارے وسوسے آنا کہ خدا ہے یا نہیں۔ ایک نوجوان کو شرک کے بہت وسوسے آتے ہیں۔ ایک نوجوان کو کفر کے وسوسے بہت زیادہ آتے ہیں۔ ایک نوجوان کو نبی کے بارے بہت عجیب وسوسے آتے ہیں۔  ہماری رائے میں ماڈرن سائیکالوجی میں اگر کچھ سمجھدار لوگ موجود تھے تو وہ سائیکو اینالیسس والے اسکول آف تھاٹ میں تھے یعنی فرائیڈ اور اس کے ساتھی مثلا ایڈلر اور یونگ وغیرہ۔ ان لوگوں میں گہرائی بہت تھی اور وہ مسئلے کو بہت گہرائی میں جا کر پکڑتے تھے۔ اس کے بعد سائیکالوجی میں جو اسکولز آف تھاٹس پیدا ہوئے، تو ہمیں ذاتی طور ان کی ایپروچیز دل کو نہیں بھاتی ہیں۔ المیہ یہ ہے کہ ہمارے ہاں پاکستان میں تو کلینکل سائیکالوجی والے چھائے ہوئے ہیں جبکہ سائیکو اینالیسس والے ہیں ہی نہیں۔ اور یورپ میں بھی ان کی ایپروچ کو غیر سائنسی کہہ کر انہیں سائیڈ لائن لگا دیا گیا۔ لہذا او۔سی۔ڈی کا مسئلہ نہ تو نفسیات سے پکڑ میں آ رہا ہے اور نہ ہی مذہب سے۔ او۔سی۔ڈی کی وجہ اگر خواہش نفس ہے تو مسئلہ نفسیاتی ہے اور اسے سائیکو اینالیسس والے بہتر حل کر سکتے ہیں۔ میرے نزدیک اگر او۔سی۔ڈی کی وجہ خواہش نفس ہے تو وہ سیکس یا رومانس کی جبلت ہے۔ یہ دونوں بھی ہماری نظر میں ایک ہی جبلت ہیں لیکن ہم مردوں کے لیے سیکس اور عورتوں کے لیے رومانس کا لفظ استعمال کرتے ہیں، کچھ وجوہات سے۔ اگرچہ فرائیڈ نے دونوں کے لیے سیکس کا لفظ ہی استعمال کیا ہے اور اس لفظ کو وسیع معنی میں استعمال کیا ہے۔ لیکن اس سے بہت غلط فہمی پیدا ہوئی کہ بعد میں آنے والوں نے فرائیڈ کے لفظ سیکس کا معنی سیکس ہی لیا اور اس کے وسیع معانی کا اعتبار نہ کیا۔ تو اگر نوجوان غیر شادی شدہ ہے اور او۔سی۔ڈی کی وجہ خواہش نفس یعنی سیکس یا رومانس کی جبلت ہے تو اس کا حل شادی ہی ہے اور کچھ نہیں۔ یہ جو کہا جاتا ہے کہ او۔سی۔ڈی والے کی شادی ناکام رہے گی تو یہ بات کسی حد تک درست ہے اور کسی حد تک نہیں۔ او۔سی۔ڈی کا مریض دراصل حد درجے منفی سوچنے (negative thinking) کا عادی ہوتا ہے، یہ اس کی کمی ہے۔ اور حد درجے حساس ہوتا ہے، یہ اس کی خوبی ہے کہ اس کی وجہ سے اسے دوسروں کے احساسات سمجھنے میں دیر نہیں لگتی۔ میرا مشورہ تو یہی ہو گا کہ او۔سی۔ڈی کا مریض، کسی ایسے سے ہی شادی کرے کہ جو او۔سی۔ڈی کا مریض ہو یا رہ چکا ہو۔ یہ دونوں ایک دوسرے کی صورت حال، سوچ اور احساس کو سمجھ سکتے ہیں، دوسرا نہیں۔ پھر ان کا اصل مسئلہ یہ بھی نہیں ہے کہ ان کی سیکس یا رومانس کی جبلت پوری ہو جائے۔ ان کا اصل مسئلہ یہ ہوتا ہے کہ ان کی سیکس یا رومانس کی جبلت ویسے پوری ہو جائے جیسا کہ وہ چاہتے ہیں اور اسے ہم ایک لفظ میں احترام کا نام دے سکتے ہیں۔ یہ اپنی سیکس یا رومانس کی جبلت کو ایک ضرورت کے پورا کرنے کے طور نہیں لے رہے ہوتے ہیں بلکہ اپنی شخصیت کی تکمیل کا لازمی سمجھ لیتے ہیں۔ تو ایسے افراد شادی کے بعد بھی او۔سی۔ڈی کا شکار رہ سکتے ہیں۔ تو سیکس اور رومانس انہیں نہ بھی ملے تو توجہ اور احترام سے ان کا مسئلہ کسی قدر حل ہو جاتا ہے لہذا کسی لَو افیئر میں کامیاب ہو جائیں کہ جس میں ان کو توجہ اور احترام مل جائے تو وقتی طور ان کا مسئلہ حل ہو جاتا ہے۔ لیکن ان کا اصل مسئلہ صرف توجہ اور احترام بھی نہیں ہے بلکہ متعلقہ جبلت کا اس توجہ اور احترام سے پورا ہونا ہے۔ تو اگر وجہ نفسیاتی ہے تو اس کا حل شادی ہے۔ وقت پر شادی نہ ہونا بھی او۔سی۔ڈی کی بیماری کی ایک بڑی وجہ ہے۔ دوسری وجہ مذہبی ہوتی ہے اور یہ طہارت کا لحاظ نہ کرنے یا بہت زیادہ لحاظ کرنے سے پیدا ہوتی ہے۔ طہارت کا لحاظ نہ کرنے والا اپنے اعتقادی نظام (belief system) کو توڑنا چاہتا ہے کیونکہ اس کی سوچ کے مطابق اعتقادی نظام اس کی سیکس یا رومانس کی خواہش کی تکمیل میں رکاوٹ بن رہا ہے۔ اور جو طہارت کا بہت زیادہ لحاظ رکھتا ہے تو وہ اپنی جنسی خواہشات کو بہت زیادہ دبائے ہوئے ہوتا ہے یا اگر اس کی خواہش نفس یعنی اڈ اور اس کا اعتقادی نظام یعنی سپر ایگو آپس میں ٹکرا جائے اور ایگو درمیان میں کمزور ہو کہ مفاہمت نہ پیدا کر سکے تو وہ انتشار کا شکار ہو جاتا ہے۔ وہ مشت زنی بھی کر بیٹھے گا، پورن ویڈیو بھی دیکھ لے گا، اس کے بعد اپنے مضبوط اعتقادی نظام کی وجہ سے اس قدر پریشان ہو جائے گا کہ اب اسے لگے گا کہ جیسے مجھے اپنے آپ کو گناہ سے پاک کرنے کے لیے بہت طہارت کی ضرورت ہے۔ تو او۔سی۔ڈی میں اگر بظاہر وساوس مذہبی بھی ہوں تو ان کے پیچھے بھی وجہ وہی خواہش نفس یعنی سیکس اور رومانس کی ضرورت ہی ہوتی ہے۔ تو او۔سی۔ڈی کی تمام صورتوں میں وجہ ایک ہی جبلت ہے یعنی سیکس اور رومانس کی جبلت۔ جب اس کی اچھے سے تسکین نہیں ہو پا رہی تھی یا جیسے انسان کا نفس چاہ رہا ہوتا ہے، ویسے تسکین نہیں ہو رہی ہوتی ہے تو نفس انتشار (disorder) کا شکار ہو جاتا ہے۔ حل کیا ہے؟ وجہ کو ختم کر دیں۔ اور اسلامی تناظر میں اس کا حل شادی ہی ہے۔ اگر ایک شادی سے مسئلہ حل نہیں ہو رہا یعنی سیکس یا رومانس کی جبلت پوری نہیں ہو رہی تو دوسری شادی کر لے۔ باقی او۔سی۔ڈی کے مریضوں میں اصل ڈس آڈر یہ نہیں ہے کہ ان میں سیکس یا رومانس کی جبلت ہے، یہ تو سب میں ہے۔ اصل ڈس آڈر یہ ہے کہ وہ اپنی جبلت کو ویسا پورا کرنا چاہتے ہیں جیسے پورا کرنا آئیڈیلزم ہے، حقیقت نہیں۔  اب یہ آئیڈیلزم ان میں کیوں پیدا ہوتا ہے کہ وہ اپنی جبلت کو آئیڈیل صورت میں پورا کریں۔ اس کی وجہ ان کے گھر کے حالات ہوتے ہیں۔ اگر تو بروکن فیملی ہے یا ماں باپ کی آپس میں لڑائیاں زیادہ ہوتی ہیں، اور وہ بھی بچوں کے سامنے، تو اس فیملی میں کوئی بچہ او۔سی۔ڈی کا شکار ہو سکتا ہے۔ تو یہ وہ وجہ ہے جو بچپن میں ہی پیدا ہو جاتی ہے کہ بچے میں والدین کی بے توجہی سے توجہ کی طلب بڑھ جاتی ہے اور ان کی آپس کے گالم گلوچ اور لعن طعن سے تعلق میں احترام کی طلب حد سے بڑھ جاتی ہے۔ اور یہ یعنی بچپن میں پیدا ہونے والی بیماری کی صورت زیادہ خطرناک ہے۔ دوسری صورت میں اس کی وجہ ذہانت ہے۔ دو ذہین لوگ جب ایک رشتے کے بندھن میں بندھ جاتے ہیں تو ایک دوسرے کے ایٹی چیوڈ کو جس ذہانت سے جانچتے ہیں، وہ ذہانت آہستہ آہستہ او۔سی۔ڈی میں بدل جاتی ہے۔ دو ذہین میاں بیوی میں دونوں کا بہت با اخلاق ہونا ضروری ہے ورنہ دونوں مریض بن جائیں گے یا کوئی ایک تو لازما بنے گا۔ او۔سی۔ڈی کے مریض کو سادہ مزاج اور سادہ ذہن والے سے شادی راس آئے گی ورنہ تو ساری زندگی ایک دوسرے کی چالاکیاں پکڑتے گزر جائے گی۔ اور اگر اللہ کی طرف سے پارٹنر بھی ذہین ہے تو پھر فنا فی اللہ ہو جائے تو گزارا ہو جائے گا ورنہ تو ایمان بھی جاتا رہے گا۔ اگر او۔سی۔ڈی بچپن سے ہے تو سائیکو اینالسسٹ سے تھیراپی کی ضرورت ہے۔ اور اگر بعد میں پیدا ہوئی ہے تو اپنی زندگی میں سادگی پیدا کر لیں یعنی کپڑوں کی سادگی مراد نہیں ہے، ذہن کے سادہ بن جائیں اور شعوری طور پر بن جائیں۔ پہلی قسم کی او۔سی۔ڈی سویئر ہوتی ہے جبکہ دوسری مائلڈ ہوتی ہے۔ اور علاج کے لیے رقیہ شرعیہ یعنی شرعی دم ضرور سنتے رہا کریں اور اپنے کام کاج میں بیگ گراؤنڈ تلاوت قرآن مجید کو تو اپنی زندگی کا حصہ بنا لیں کہ وسوسے میں شیطان کا بھی ایک بڑا حصہ ہوتا ہے اور وہ آپ کی خواہش اور شک کے ذریعے آپ سے کھیلتا ہے۔ واللہ اعلم بالصواب

##############################
https://web.facebook.com/hm.zubair.52/posts/3232068983489511
عصر حاضر کے کذاب راوی ----------------------------- محدثین نے جب احادیث کی جانچ پڑتال کے اصول مدون کیے اور ان کی روشنی میں صحیح (sound)، ضعیف (weak report) اور موضوع (fabricated) یعنی منگھڑت روایات میں تمیز کی تو یہ بات سامنے آئی کہ کئی ایک کذاب راوی موجود ہیں جو حدیثیں گھڑتے ہیں۔ کذاب سے مراد وہ جھوٹے راوی ہیں جو دین کے معاملے میں جھوٹ بولتے ہیں۔ یہ راوی اپنی طرف سے حدیثیں کیوں بناتے تھے تو اس کی کئی ایک وجوہات تھیں کہ جو ہمیں وضع حدیث کے اسباب کے عنوان سے، اصول حدیث کی کتب میں مل جاتی ہیں۔  بعض راوی قصہ گو تھے اور وہ بستی بستی جا کر دیہاتی لوگوں کو قصے سنا کر پیسے بٹورتے تھے اور یہ قصے حدیث کے نام پر سناتے تھے۔ تو گویا یہ لوگ اپنی روزی روٹی کے لیے من گھڑت قصے رسول اللہ صلی اللہ علیہ وسلم کی طرف منسوب کرتے تھے۔ اسی طرح کچھ ایسے بھی تھے جو شہرت حاصل کرنے کے لیے ایسی روایتیں بیان کرتے تھے کہ جو ہوتی ہی نہ تھیں۔ اور کچھ حکمرانوں کا تقرب حاصل کرنے کے لیے احادیث گھڑتے تھے جیسا کہ غیاث بن ابراہیم کا قصہ معروف ہے۔ ان وضاعین یعنی حدیثیں گھڑنے والوں میں کچھ ایسے بھی تھے جو لوگوں کو قرآن مجید سے قریب کرنے کے لیے حدیثیں گھڑتے تھے جیسا کہ نوح ابن ابی مریم۔ یہ امام ابو حنیفہ رحمہ اللہ کا شاگرد تھا لیکن فقہ اس کے مزاج کو راس نہ آئی تو اس نے "عکرمہ عن ابن عباس" کی سند سے حدیثیں گھڑنا شروع کر دیں۔ جب اس سے پوچھا گیا کہ تم نے یہ کام کیوں کیا تو اس نے کہا کہ میں نے دیکھا کہ لوگ فقہ میں مشغول ہیں اور قرآن مجید چھوڑے بیٹھے ہیں تو میں نے انہیں قرآن مجید کی طرف راغب کرنے کے لیے حدیثیں بنائی ہیں۔ حدیثیں گھڑنے والے یہ راوی "کذاب" کہلاتے تھے۔ یہ کذاب راوی آج بھی موجود ہیں اگرچہ ان کے مقاصد بدل چکے ہیں۔ آج یہ کذاب راوی حدیثیں اس لیے گھڑتے ہیں کہ لوگوں کو حدیث رسول صلی اللہ علیہ وسلم سے دور کر سکیں۔ ان کذاب راویوں میں ایک "قاری حنیف ڈار" ہے۔ ہم اس پر پہلے بھی لکھ چکے جو ہماری کتاب مکالمہ میں موجود ہے۔ اس کے کذاب ہونے کے ثبوت ملحق امیج میں ملاحظہ فرمائیں۔ یہ شخص ایک واٹس ایپ گروپ میں کہ جس میں مجھے بھی کسی نے ایڈ کر دیا تھا، لوگوں کو جھوٹے قصے بیان کر کے انہیں بخاری ومسلم کی حدیث کہہ رہا تھا تا کہ لوگ حدیث سے متنفر ہو جائیں۔  ایسے جھوٹوں پر اللہ کی لعنت ہو کہ حدیث پر ان کا جھوٹ تو سو فی صد ثابت ہے لیکن صبح وشام یہ بک بک کرتے رہتے ہیں کہ بخاری ومسلم نے رسول اللہ صلی اللہ علیہ وسلم پر جھوٹ باندھا ہے۔ تو بخاری و مسلم کا جھوٹ تو تم ثابت کرنے سے رہے، البتہ تمہارا جھوٹ تو سب کے سامنے ہے۔ اب تو کچھ شرم کر لو۔ بخاری ومسلم کی دشمنی میں اس حد تک نہ گر جاؤ کہ حدیثیں ہی گھڑنے لگ جاؤ۔ لیکن رسول اللہ صلی اللہ علیہ وسلم کے خادموں پر کیچڑ اچھال کر تمہیں شرم کہاں سے نصیب ہو گی۔

##############################
https://web.facebook.com/hm.zubair.52/posts/3234433826586360
خیالات کو کنٹرول کیسے کریں؟ [How to control your thoughts] ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ یہ سوال کئی ایک دوستوں نے پوچھا ہے۔ اس سوال کے جواب میں بہت کچھ دیکھنے، سننے اور پڑھنے کو مل جائے گا، خاص طور ذہن کو کنٹرول کرنے (mind control) کے عنوان سے۔  اس بارے کچھ ڈسکشنز موٹیویشنل اسپیکر سندیپ مہیشوری کی معروف ہیں اور دیکھنے کے لائق بھی۔ لہذا جن کو خیالات کے کنٹرول کا مسئلہ ہو، وہ سندیپ کو ضرور سنیں کہ ہماری نظر میں دیکھنا، سننا اور پڑھنا سب کو چاہیے۔ میرا احساس یہ ہے کہ وقتی طور آپ کو سندیپ کی باتیں اپیل کرتی ہیں، مزہ دیتی ہیں، گہری معلوم ہوتی ہیں، لیکن ان سے آپ کے مسائل حل نہیں ہوتے۔ ایسی فلاسفیز ایک طرح کی ایڈکشن ہیں جو کسی میڈیسن کی طرح ذہن کو ریلیف تو دے دیتی ہیں لیکن مسئلہ حل نہیں کرتیں ہیں۔ سندیپ ایک اچھا اسپیکر ہے بلکہ بہت اچھا اسپیکر ہے۔ اس کا ذہن زرخیر ہے بلکہ بہت زیادہ زرخیر ہے۔ لیکن اس کے پاس کوئی نظام فکر(thought system) نہیں ہے کہ جس کے تحت وہ منظم اور مرتب انداز میں اپنے خیالات کو پیش کر سکے۔ وہ کوئی پوزیشن لیے بغیر آپ کے مسائل حل کرنا چاہتا ہے اور انسانی ذہن کے لیے یہ ممکن نہیں ہے کہ کسی مسئلے کو بغیر کوئی پوزیشن لیے مستقل طور حل کر لے۔ تو سندیپ کے پاس کوئی نظام فکر نہیں، اس کا یہ مطلب نہیں کہ اسے یہ نہیں معلوم کہ نظام فکر کیا ہوتا ہے؟ اسے سب اچھی طرح پتہ ہے لیکن اس کی سوچی سمجھی ایپروچ یہی ہے۔ آسان الفاظ میں اس کا ذہن، ذہنی مسائل کو حل کرنے میں پوسٹ ماڈرنسٹ ایپروچ کا حامل ہے اور اس کا قائل بھی کہ جو کسی اصول ضابطے کی پابند نہیں ہے۔ تو خیالات کا آنا دو قسم پر ہے؛ ایک تو یہ کہ ایک ہی خیال کا بار بار آنا اور یہ او۔سی۔ڈی (OCD) کہلاتا ہے اور اس پر ہم ایک علیحدہ پوسٹ میں گفتگو کر چکے ہیں۔ دوسرا یہ کہ خیالات کا آتے جاتے رہنا اور اس کثرت سے آنا جانا کہ انسان زندگی میں کچھ فوکس ہی نہ کر پائے۔ انسانی ذہن کمپیوٹر کی اسکرین کی مانند ہے کہ جس پر ہر لمحے کوئی نہ کوئی تصویر ابھرتی رہتی ہے لہذا یہ کہنا یا اس کی کوشش کرنا کہ کمپیوٹر اسکرین پر کوئی تصویر ہی نظر نہ آئے، بے وقوفی ہو گی۔  انسانی ذہن کا خاصہ سوچنا ہے، وہ سوچے گا نہیں تو کیا کرے گا۔ اور انسانی ذہن میں خیالات کی بمبارمنٹ کی مثال دریا کے بہاؤ کی سی ہے کہ جسے آپ بہنے سے روک نہیں سکتے البتہ اس کی سمت تبدیل کر سکتے ہیں یا رکاوٹیں کھڑی کر کے پانی کے بہاؤ کی رفتار آہستہ کر سکتے ہیں۔ اگر آپ اسلامی تناظر میں اس مسئلے کو حل کرنا چاہیں تو تین کام کر لیں۔ ایک تو صبح کے اوقات میں جب بھی بیدار ہوں تو کسی کونے کھدرے میں بیٹھ کر تسبیح ہاتھ میں پکڑ کر آدھ گھنٹہ "لا حول ولا قوۃ الا باللہ" کی تسبیح کریں، تسبیح ضرور پکڑیں، چھوٹی تسبیح ہو، دیکھںے میں خوبصورت ہو اور وزن میں ہلکی ہو۔ رات سونے کے لیے جب بستر پر لیٹ جائیں، تو لیٹے لیٹے کسی پاکٹ سائز مصحف یا اپنے اسمارٹ فون سے بیس منٹس متن کو دیکھ کر تلاوت ضرور کریں۔ تیسرا دن میں کسی ایک نماز میں نماز کھڑی ہونے سے دس منٹ پہلے آپ مسجد میں موجود ہوں اور ان دس منٹس میں دعا کریں۔ ایک ہفتے میں آپ کے خیالات آپ کے کنٹرول میں آ جائیں گے یعنی آپ چاہیں گے تو خیالات کا چینل تبدیل کر سکیں گے۔ بس جب بھی کوئی خیال جھٹکنا ہو تو خیال آنے پر بس "لا حول ولا قوۃ الا باللہ" پڑھ لیا کریں۔ یہ صرف مذہبی وظیفہ نہیں ہے بلکہ تھیراپی بھی ہے کہ جسے میں تفصیل سے بیان کر سکتا ہوں لیکن تحریر لمبی ہو جائے گی۔

##############################
https://web.facebook.com/hm.zubair.52/posts/3233235900039486
بڑا آدمی بننا چاہتا ہوں ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ دوست نے کہا کہ بڑا آدمی بننا چاہتا ہوں۔ میں نے کہا کہ مرنا پڑے گا۔ اس نے کہا کہ مرتے تو سب ہیں۔ میں نے کہا کہ کچھ کر کے مرنا۔

##############################
https://web.facebook.com/hm.zubair.52/posts/3236696429693433
خیالات کا انتشار (Disordered Thinking) ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ خیالات کے انتشار سے مراد کسی خیال کو صحیح طرح فوکس نہ کر پانا ہے۔ انسانی ذہن کو اللہ عزوجل نے سوچنے کے لیے پیدا کیا ہے تو اس کا کام تو سوچنا ہی ہے۔ سوچے گا نہیں تو کیا کرے گا۔ لیکن سوچنے کے کچھ رویے افراط وتفریط میں شمار ہوتے ہیں۔ ان میں ایک یہ ہے کہ ایک ہی خیال انسانی ذہن میں آ کر ٹھہر جائے اور وہ خیال بھی لایعنی ہو کہ جسے او۔سی۔ڈی (OCD) کہتے ہیں اور یہ ذہنی بیماری شمار ہوتی ہے۔ اس کے علاج پر کچھ گفتگو ہو چکی۔  دوسرا رویہ یہ ہے کہ انسانی ذہن ایک اسکرین کی مانند بن چکا ہے کہ جس پر ایک خیال آ رہا ہے اور دوسرا جا رہا ہے۔ اسے عام طور خیالات کی بمبارمنٹ بھی کہہ سکتے ہیں۔ اچھا اور مفید سوچنے کے لیے ضروری ہے کہ خیال میں پائیداری ہو یعنی خیال ٹھہر جائے۔ خیال کی آنیاں جانیاں لگے ہی رہنا اور وہ بھی لمحوں میں تو یہ بے کار کی سوچ ہے اور نقصان دہ بھی ہے۔ انسانی زندگی کو حرکت اور ثبات دونوں ہی توازن کے ساتھ چاہییں۔ پودے ایک ہی جگہ جمے رہنے کی وجہ سے پھل دیتے ہیں۔ اگر حرکت کرنا شروع کر دیں تو پھل نہ دیں سکیں۔ تو انسانی ذہن کے لیے بہت ضروری ہے کہ اچھے خیالات اس میں آ کر ٹھہر جائیں، وہ ان پر سوچے، اور عمل کرے۔ انسان کا کوئی عمل ایسا نہیں ہے کہ جس کے پیچھے سوچ موجود نہ ہو۔ تو سوچ پہلے ہوتی ہے اور عمل بعد میں۔ لیکن سوچ برائے سوچ کا کچھ فائدہ نہیں ہے۔ یہ بھی اگر مثبت اور نیکی کے کاموں کے لیے ہو تو اجر ملے گا لیکن ایک سوچ برائے سوچ لایعنی قسم کا کام ہے کہ جس میں دنیا اور آخرت کا کچھ فائدہ نہیں۔ بس انسان سوچے جا رہا ہے اور اپنے آپ کو اپنی سوچ کے سامنے مجبور محض پاتا ہے کہ اپنے آپ کو سوچنے سے روکنا چاہتا ہے لیکن روک نہیں پاتا ہے۔ تو کل خیالات کو قابو کرنے کے حوالے سے ایک پوسٹ لگائی تھی کہ جس میں تین تدابیر کا ذکر تھا۔ تو آج یہ عرض کرنا ہے کہ اس پوسٹ پر عمل سے اسی شخص کو فائدہ ہو گا جو اسکرین اور خاص طور ویڈیوز سے حتی الامکان دور رہے گا۔ تو خیالات میں انتشار دو چیزوں نے بہت زیادہ پیدا کیا ہے؛ میڈیا اور سوشل میڈیا نے۔ آپ یو۔ٹیوب ہی کھول لیں تو ویڈیوز کا ایک سمندر ہے کہ جس میں آپ بہتے ہی چلے جاتے ہیں۔ یہاں فیس بک پر آپ ایک ویڈیو کھول لیتے ہیں اور اس کے بعد کھولتے ہی چلے جاتے ہیں۔  یہ سب ایکٹوٹی آپ کے ذہن کے سوچنے کے نقوش (patterns) طے کر رہی ہے۔ اپنی سوچ کو مفید بنانا ہے تو سب سے پہلے اپنے دماغ کی طرف جانے والے اس گٹر کے رستے کو بند کریں۔ ورنہ تو زم زم کی نہر بھی بہا دیں گے تو دماغ کو فائدہ نہ ہو گا کیونکہ یہ گٹر اسے بھی آلودہ کر دے گا۔ خیالات کے انتشار سے نکلنا ہے تو اپنی میڈیا اور سوشل میڈیا ایکٹوٹی کو آرگنائزڈ کرنا فرض سمجھ لیں اور نیٹ سرفنگ (surfing) کو حرام۔ نیٹ سرفنگ کا مطلب ہے کہ اپنے آپ کو نیٹ کے حوالے کر دینا کہ جہاں اور جتنی دیر آپ کو چاہے، گھماتا رہے۔ تو فیس بک کوآپ کے کنٹرول میں ہونا چاہیے کہ کب، کیسے اور کتنی دیر استعمال کرنی ہے نہ کہ آپ اس کے کنٹرول میں ہوں کہ جب، جیسے اور جتنی دیر وہ چاہے، آپ کو استعمال کرے۔

##############################
https://web.facebook.com/hm.zubair.52/posts/3237956449567431
میرے لائق کوئی خدمت ------------------------ ہر کوئی اپنے مسئلے سنانے آ جاتا ہے لیکن کبھی کسی نے ہم سے یہ نہیں پوچھا کہ آپ کے کیا مسائل ہیں؟ یہ ایک بڑے مذہبی اسکالر کا قول ہے۔ مجھے جب کوئی شخص ملتا ہے تو اس کے جس جملے کی سب سے زیادہ خوشی ہوتی ہے، وہ یہ کہ میرے لائق کوئی خدمت ہو تو بتلائیں۔ لیکن ایسے لوگ اب بہت کم رہ گئے ہیں۔ دیکھیں، اگلے نے آپ سے کیا خدمت لے لینی ہے، بس ایک جملہ ہی تو ہے، جو اگلے کے احساس تنہائی کو ختم کر دیتا ہے کہ کوئی میرے مسائل کے بارے بھی سوچنے والا ہے۔  اور سب سے زیادہ خوشی ان صاحب سے مل کر ہوتی ہے جو ملاقات کے دوران یہ کہیں کہ بس آپ سے ملنے آئے ہیں، کام وام کوئی نہیں ہے۔ بس ایسا بننے کی کوشش کریں۔ ہر وقت لینے کا مزاج انسانی اخلاق میں گراوٹ پیدا کر دیتا ہے اور لینا صرف روپے پیسے کا لینا نہیں ہے۔ کسی کا وقت لینا بھی لینا ہی ہے۔ کسی کو سوال ڈالنا بھی لینا ہی ہے۔ کسی کو کام کہنا بھی لینا ہی ہے۔ کسی سے تعاون لینا بھی لینا ہی ہے۔ دنیا میں سب سے زیادہ تنہا وہ شخص ہوتا ہے جو لوگوں کے مسائل حل کرتا ہو کہ سب اس سے اپنے مسائل شیئر کرنے آتے ہوں، اس کے پوچھنے نہیں۔ اس کے پاس سب کے لیے وقت ہے، کسی کے پاس اس کے لیے نہیں۔

##############################
https://www.facebook.com/hm.zubair.52/posts/3284057398290669
نمرہ اور اسد ------------- نمرہ اور اسد کو بہت مبارک ہو۔ انہوں نے اٹھارہ سال کی عمر میں شادی کر کے پاکستانی معاشرے کے لیے ایک بہت اچھا ٹرینڈ سیٹ کیا ہے۔ اردو پوائنٹ پر ان کا پہلا انٹرویو نشر ہوا ہے۔ اسد ابھی پڑھائی یعنی اے۔لیول کر رہا ہے اور اس کے والد  اسے اسپورٹ کر رہے ہیں۔ اسد کی والدہ کی شادی بھی اٹھارہ سال کی عمر میں ہوئی تھی۔ اسد کے والد اکثر کہتے تھے کہ میں اس کی شادی اٹھارہ سال کی عمر میں کر دوں گا اور یہ عزم بھی جلد شادی کی ایک وجہ بنا۔ امر واقعہ یہ ہے کہ جلد شادی کے حوالے سے جو اثر ہم جیسے مذہبی لوگوں کی ہزاروں تحریروں نے نہیں ڈالنا، وہ اس جوڑے کے ایک انٹرویو نے ڈال دینا ہے۔ اس عمر میں جو معصومیت ہوتی ہے، اس سے جس طرح رشتے چل سکتے ہیں، ذرا عمر میچور ہو جانے کے بعد اس کا تصور بھی ممکن نہیں ہوتا۔ تو چھوٹی عمر میں شادی کا اس سے بڑا فائدہ کیا ہو سکتا ہے بشرطیکہ والدین مالی اور اخلاقی طور اسپورٹ کریں۔ اسد صاحب ویڈیو میں ایک جگہ اپنی بیگم صاحبہ کے جوگرز کے تسمے ایسے باندھ رہے ہیں جیسے کوئی بڑا بھائی اپنی چھوٹی بہن کا کر رہا ہوتا ہے۔ خود تو کیوٹ ہے ہی، اس کی باتیں بھی بڑی کیوٹ ہیں۔ اس کا کہنا ہے کہ سوشل میڈیا کی تنقید کی مجھے پروا نہیں ہے۔ میں اور آپ بھی عزم کر لیں کہ اپنے بچوں کی اس عمر میں شادی کر دیں گے اور اس کے لیے ان کو مالی اور اخلاقی طور اسپورٹ کریں گے۔ میں تو چھوٹی عمر میں شادی کا دل سے قائل ہوں۔ میری شادی اسد کی عمر میں ہوئی ہوتی تو آج دادا نانا ہوتا۔ بہر حال جو چھوٹی عمر میں شادی کا نہیں قائل وہ ان کا انٹرویو دیکھ لے، قائل ہو جائے گا، غض بصر کے ساتھ دیکھ لے۔ انٹرویو کا لنک پہلے کمنٹ میں ہے۔ تو جن کی ابھی تک نہیں ہوئی تو اب سڑے ہوئے کمنٹ کرنے کی بجائے ان کو ایپری شیئیٹ کریں، جلد ہو جائے گی۔

##############################
https://www.facebook.com/hm.zubair.52/posts/3279449772084765
کیا بریلوی امام کے پیچھے نماز پڑھنا جائز ہے؟ ----------------------------------------------- اہل حدیث دوست کثرت سے یہ سوال کرتے ہیں کہ بریلوی امام کے پیچھے نماز جائز ہے یا نہیں؟ تو اس بارے اہل حدیث مسلک کے علماء کا اختلاف ہے؛ بعض جائز کہتے ہیں اور بعض کہتے ہیں جائز نہیں ہے۔ اسی طرح کا اختلاف بریلوی اور دیوبندی علماء کے فتاوی میں بھی مل جاتا ہے کہ وہ بھی ایک دوسرے کے پیچھے یا اہل حدیث کے پیچھے نماز پڑھنے اور نہ پڑھنے میں ایسا ہی اختلاف رکھتے ہیں کہ کچھ جائز کہتے ہیں اور کچھ کہتے ہیں کہ جائز نہیں ہے۔ اور کچھ بریلوی حضرات تو حرمین میں جا کر بھی جماعت کے ساتھ نماز نہیں پڑھتے۔ اور علماء کے اس اختلاف پر ایک مستقل پوسٹ علیحدہ سے لگاؤں گا۔ میری ذاتی رائے یہ ہے کہ کسی بھی ایسے شخص کے پیچھے نماز ہو جاتی ہے کہ جسے آپ مسلمان سمجھتے ہوں، بس کافر کے پیچھے نماز نہیں ہوتی ہے۔ تو نماز ہو جانا ایک علیحدہ بات ہے البتہ ہر شخص اس بات کی کوشش کرتا ہے کہ ایسے شخص کو مستقل امام بنائے کہ جس سے اس کو ذہنی مناسبت ہو، اس کے اخلاق اچھے ہوں، عالم فاضل ہو، متقی پرہیز گار ہو، تلاوت عمدہ ہو، تو اس میں حرج نہیں ہے۔ اور اس بنیاد پر اگر کسی کو اپنے مسلک کی مسجد میں نماز پڑھنے میں رغبت ہے تو حرج نہیں ہے کہ اس سے اس کی نماز میں طمانینت اور سکون میں اضافہ ہو گا جو کہ دین میں مطلوب ہے۔  تو ترجیحا آپ اپنے مسلک کے امام کو ہی امام بنائیں کہ جہاں آپ کی ذہنی مناسبت ہے لیکن اگر نماز میں تاخیر ہو گئی ہے تو اب اکیلے پڑھنا بہتر ہے یا اکیلے پڑھنے کی بجائے دوسرے مسلک کی مسجد میں جماعت کے ساتھ پڑھ لیں۔ تو میرے نزدیک دوسرے مسلک کی مسجد میں جماعت سے نماز پڑھنے کو ترجیح دینی چاہیے۔ میرے محلے میں دو مسجدیں ہیں؛ ایک اہل حدیث کی اور دوسری بریلویوں کی۔ میں اہل حدیث کی مسجد میں نماز پڑھنے کی کوشش کرتا ہوں لیکن اگر کبھی نماز لیٹ ہو جائے تو بریلوی مسجد میں پڑھ لیتا ہوں یعنی اکیلے پڑھنے سے جماعت کے ساتھ پڑھنے کو ترجیح دیتا ہوں۔  اس بریلوی مسجد کے پہلے امام ڈیسینٹ تھے لیکن مسجد انتظامیہ نے انہیں فارغ کر دیا کیونکہ چاپلوس نہیں تھے۔ وہ جب ملتے اچھے سے ملتے۔ اپنے بچوں کو ہمارے اسکول میں داخل کروایا۔ مجھےاسکول فیس میں کمی کے لیے کہا تو میں نے بیگم صاحبہ سے درخواست کی۔ انہوں نے کہا کہ ہماری پالیسی یہ ہے کہ چالیس فی صد سے زائد کنسیشن نہیں کرتے۔ میں نے کہا کہ جتنی وہ کہہ رہے ہیں، اتنی کنسیشن کر دیں، باقی کا ڈیفرینس میں دے دیا کروں گا، ہیں تو امام مسجد، لیکن امام صاحب کو نہ بتلایے گا۔ میں ایک عالم دین ہو کر عالم دین کی ضرورت کا خیال نہ کروں گا تو پھر کون کرے گا؟ بھلے ہمارے مسلک کے نہ ہوں لیکن ہیں تو عالم دین ناں۔ ان کا پہلا تعارف یہ ہے کہ وہ دین کے عالم ہیں، دوسرا یہ ہے کہ وہ بریلوی عالم ہیں۔ اب مجھے یہی تھا کہ بیگم صاحبہ نے مجھ سے کیا لینا ہے، یہ تو صرف کہنے کا معاملہ ہے لیکن انہوں نے مہینے بعد ڈیفرینس کی رسید کاٹ کر ہاتھ میں پکڑا دی، 😀 لیکن اب کے جو امام آئے ہیں، وہ تو لگتا ہے کہ مجھے مسجد سے بھگا کر ہی دم لیں گے۔ میں بغیر ٹوپی کے مسجد چلا جاتا ہوں، کبھی ٹوپی پہن بھی لیتا ہوں، لیکن اہتمام نہیں کرتا۔ اب نماز کی صفیں سیدھی ہوتیں اور ان کی جب نظر پڑنی تو یہ کہنا کہ ٹوپی کے بغیر نماز پڑھنا سنت کے خلاف ہے لیکن میری طرف دیکھ کر نہیں کہتے تھے۔ لیکن پھر بھی مجھے لگتا تھا کہ میری مذہبی آزادی کو چیلنج کر رہے ہیں۔ میں نے اپنے آپ کو سمجھایا اور مسجد میں ٹوپی پہن کر جانا شروع کر دیا۔ یہ مسئلہ تو حل ہوا لیکن انہیں سکون نہ آیا۔ اب جب ان کی سلام کے بعد نظر پڑنی کہ مرغا حاضر ہے تو یہ بیان شروع کر دیا کہ اللہ کے رسول صلی اللہ علیہ وسلم حاضر ناظر ہیں اور ثبوت میں موضوع اور من گھڑت روایت بیان کر دی۔ اب میں ایسی بات پر بیٹھتا نہیں ہوں، فورا اٹھ جاتا ہوں۔ اگر حدیث کا حوالہ مانگوں تو جھگڑا پڑے گا۔ لیکن بیٹھنے کو شرعا جائز نہیں سمجھتا۔ بھئی میں نماز پڑھنے آیا ہوں، جھوٹی روایتیں سننے نہیں۔  پچھلے امام صاحب سلام پھیرنے کے بعد فضائل کی روایات سناتے تھے تو ہم سن بھی لیتے تھے۔ تو یہ حکمت ہے ناں جو مسجد کے ائمہ کو سیکھنی چاہیے کہ لوگوں کو مسائل کی بجائے اخلاق کی تعلیم دو کہ جس کی ضرورت ہے۔ مسائل کا علم تو ان کے پاس پہلے بہت زیادہ ہے۔ اب میں بیٹے کو کہتا ہوں کہ مسجد اہل حدیث چلتے ہیں نماز پڑھنے۔ وہ کہتا ہے کہ نہیں یہاں بریلوی مسجد میں چلتے ہیں۔ اور اس کی دو وجوہات ہیں کہ بریلوی مسجد قریب ہے اور دوسرا وہ نماز جلدی پڑھا دیتے ہیں جبکہ اہل حدیث والے وقت لگاتے ہیں۔ تو وہ بچہ ہے، اسے ان دونوں چیزوں میں سہولت نظر آتی ہے۔ ابھی پچھلی مرتبہ اسے لے کر مسجد گیا ہوں تو امام صاحب نے سلام پھیرتے ہی کہا کہ کچھ لوگ نابالغ بچوں کو مسجد لے آتے ہیں اور صف میں کھڑا کر دیتے ہیں، اس طرح صف ٹوٹ جاتی ہے، ان کو معلوم ہونا چاہیے کہ یہ فقہی وشرعی مسئلہ ہے، شریعت ان کے باپ کی نہیں ہے، آگے تو مجھ سے سنا نہیں گیا۔ بس ہال میں نظر دوڑائی تو معلوم ہوا کہ میں اور میرا بیٹا ہی مخاطب معلوم ہوتے ہیں۔  اب ایسے امام کے پیچھے نماز پڑھنے کا آپ کو کون فتوی دے گا! تو بہت دفعہ وجہ مسلکی اختلاف نہیں ہوتا بلکہ امام مسجد کے اخلاق اور رویے ہی ایسے ہوتے ہیں کہ لوگ ان کے مسلکی تعصب اور مسلکی تبلیغ کے انداز کی وجہ سے ان کے پیچھے نماز پڑھنے سے بھاگتے ہیں۔ تو ائمہ مساجد کی اخلاقی تربیت کی بہت ضرورت ہے۔ بھئی آپ کو تو خوش ہونا چاہیے کہ آپ کی مسجد میں دوسرے مسلک کے لوگ بھی آ کر نماز پڑھتے ہیں، بجائے اس کے کہ آپ ان کو بھگانے کی کوشش کریں۔ ایسے حالات میں محلے کا کوئی نمازی مجھ سے پوچھ لے گا کہ بریلوی مسجد میں نماز پڑھوں یا نہیں تو میں اسے کہہ دوں گا کہ نہ پڑھو۔ اب میں نے یہ کہا تو اس امام مسجد کی وجہ سے ہو گا لیکن آگے چلتے چلتے بات کیا بن جائے گی کہ جیسا میری عمومی رائے یہی ہے۔ فقہ کی قدیم کتابوں میں ایک مسئلہ یہ بھی ہے کہ فتوی نقل ہو گیا ہے لیکن مستفتی کے سوالات نقل نہیں ہوئے۔ آج کل کے فتاوی میں پورا سوال نقل کیا جاتا ہے اور یہ اچھی بات ہے۔  تو بریلوی مدارس کے فارغ التحصیل بعض فاضلین اور اہل علم سے رابطہ ہے اور بہت اچھا رابطہ ہے۔ وہ بھی بہت قدر کرتے ہیں اور میں بھی ان کی دل سے قدر کرتا ہوں کہ اگر میں چلا رہا ہوں تو وہ بھی تو اختلاف کے باوجود تعلق چلا رہے ہیں۔ اور میں یہ سمجھتا ہوں کہ اس میں ان کا حوصلہ زیادہ ہے اور ان کی کانٹری بیوشن بھی کیونکہ ان کے علماء کے فتاوی ہمارے بارے میں زیادہ سخت ہیں جبکہ ہمارے علماء کے فتاوی ان کے بارے اتنے سخت نہیں ہیں 😀 لیکن پھر بھی وہ ہمت کر کے تعلق جوڑتے ہیں اور نبھانے کی کوشش کرتے ہیں۔

##############################
https://www.facebook.com/hm.zubair.52/posts/3284057398290669
نمرہ اور اسد ------------- نمرہ اور اسد کو بہت مبارک ہو۔ انہوں نے اٹھارہ سال کی عمر میں شادی کر کے پاکستانی معاشرے کے لیے ایک بہت اچھا ٹرینڈ سیٹ کیا ہے۔ اردو پوائنٹ پر ان کا پہلا انٹرویو نشر ہوا ہے۔ اسد ابھی پڑھائی یعنی اے۔لیول کر رہا ہے اور اس کے والد  اسے اسپورٹ کر رہے ہیں۔ اسد کی والدہ کی شادی بھی اٹھارہ سال کی عمر میں ہوئی تھی۔ اسد کے والد اکثر کہتے تھے کہ میں اس کی شادی اٹھارہ سال کی عمر میں کر دوں گا اور یہ عزم بھی جلد شادی کی ایک وجہ بنا۔ امر واقعہ یہ ہے کہ جلد شادی کے حوالے سے جو اثر ہم جیسے مذہبی لوگوں کی ہزاروں تحریروں نے نہیں ڈالنا، وہ اس جوڑے کے ایک انٹرویو نے ڈال دینا ہے۔ اس عمر میں جو معصومیت ہوتی ہے، اس سے جس طرح رشتے چل سکتے ہیں، ذرا عمر میچور ہو جانے کے بعد اس کا تصور بھی ممکن نہیں ہوتا۔ تو چھوٹی عمر میں شادی کا اس سے بڑا فائدہ کیا ہو سکتا ہے بشرطیکہ والدین مالی اور اخلاقی طور اسپورٹ کریں۔ اسد صاحب ویڈیو میں ایک جگہ اپنی بیگم صاحبہ کے جوگرز کے تسمے ایسے باندھ رہے ہیں جیسے کوئی بڑا بھائی اپنی چھوٹی بہن کا کر رہا ہوتا ہے۔ خود تو کیوٹ ہے ہی، اس کی باتیں بھی بڑی کیوٹ ہیں۔ اس کا کہنا ہے کہ سوشل میڈیا کی تنقید کی مجھے پروا نہیں ہے۔ میں اور آپ بھی عزم کر لیں کہ اپنے بچوں کی اس عمر میں شادی کر دیں گے اور اس کے لیے ان کو مالی اور اخلاقی طور اسپورٹ کریں گے۔ میں تو چھوٹی عمر میں شادی کا دل سے قائل ہوں۔ میری شادی اسد کی عمر میں ہوئی ہوتی تو آج دادا نانا ہوتا۔ بہر حال جو چھوٹی عمر میں شادی کا نہیں قائل وہ ان کا انٹرویو دیکھ لے، قائل ہو جائے گا، غض بصر کے ساتھ دیکھ لے۔ انٹرویو کا لنک پہلے کمنٹ میں ہے۔ تو جن کی ابھی تک نہیں ہوئی تو اب سڑے ہوئے کمنٹ کرنے کی بجائے ان کو ایپری شیئیٹ کریں، جلد ہو جائے گی۔

##############################
https://www.facebook.com/hm.zubair.52/posts/3279449772084765
کیا بریلوی امام کے پیچھے نماز پڑھنا جائز ہے؟ ----------------------------------------------- اہل حدیث دوست کثرت سے یہ سوال کرتے ہیں کہ بریلوی امام کے پیچھے نماز جائز ہے یا نہیں؟ تو اس بارے اہل حدیث مسلک کے علماء کا اختلاف ہے؛ بعض جائز کہتے ہیں اور بعض کہتے ہیں جائز نہیں ہے۔ اسی طرح کا اختلاف بریلوی اور دیوبندی علماء کے فتاوی میں بھی مل جاتا ہے کہ وہ بھی ایک دوسرے کے پیچھے یا اہل حدیث کے پیچھے نماز پڑھنے اور نہ پڑھنے میں ایسا ہی اختلاف رکھتے ہیں کہ کچھ جائز کہتے ہیں اور کچھ کہتے ہیں کہ جائز نہیں ہے۔ اور کچھ بریلوی حضرات تو حرمین میں جا کر بھی جماعت کے ساتھ نماز نہیں پڑھتے۔ اور علماء کے اس اختلاف پر ایک مستقل پوسٹ علیحدہ سے لگاؤں گا۔ میری ذاتی رائے یہ ہے کہ کسی بھی ایسے شخص کے پیچھے نماز ہو جاتی ہے کہ جسے آپ مسلمان سمجھتے ہوں، بس کافر کے پیچھے نماز نہیں ہوتی ہے۔ تو نماز ہو جانا ایک علیحدہ بات ہے البتہ ہر شخص اس بات کی کوشش کرتا ہے کہ ایسے شخص کو مستقل امام بنائے کہ جس سے اس کو ذہنی مناسبت ہو، اس کے اخلاق اچھے ہوں، عالم فاضل ہو، متقی پرہیز گار ہو، تلاوت عمدہ ہو، تو اس میں حرج نہیں ہے۔ اور اس بنیاد پر اگر کسی کو اپنے مسلک کی مسجد میں نماز پڑھنے میں رغبت ہے تو حرج نہیں ہے کہ اس سے اس کی نماز میں طمانینت اور سکون میں اضافہ ہو گا جو کہ دین میں مطلوب ہے۔  تو ترجیحا آپ اپنے مسلک کے امام کو ہی امام بنائیں کہ جہاں آپ کی ذہنی مناسبت ہے لیکن اگر نماز میں تاخیر ہو گئی ہے تو اب اکیلے پڑھنا بہتر ہے یا اکیلے پڑھنے کی بجائے دوسرے مسلک کی مسجد میں جماعت کے ساتھ پڑھ لیں۔ تو میرے نزدیک دوسرے مسلک کی مسجد میں جماعت سے نماز پڑھنے کو ترجیح دینی چاہیے۔ میرے محلے میں دو مسجدیں ہیں؛ ایک اہل حدیث کی اور دوسری بریلویوں کی۔ میں اہل حدیث کی مسجد میں نماز پڑھنے کی کوشش کرتا ہوں لیکن اگر کبھی نماز لیٹ ہو جائے تو بریلوی مسجد میں پڑھ لیتا ہوں یعنی اکیلے پڑھنے سے جماعت کے ساتھ پڑھنے کو ترجیح دیتا ہوں۔  اس بریلوی مسجد کے پہلے امام ڈیسینٹ تھے لیکن مسجد انتظامیہ نے انہیں فارغ کر دیا کیونکہ چاپلوس نہیں تھے۔ وہ جب ملتے اچھے سے ملتے۔ اپنے بچوں کو ہمارے اسکول میں داخل کروایا۔ مجھےاسکول فیس میں کمی کے لیے کہا تو میں نے بیگم صاحبہ سے درخواست کی۔ انہوں نے کہا کہ ہماری پالیسی یہ ہے کہ چالیس فی صد سے زائد کنسیشن نہیں کرتے۔ میں نے کہا کہ جتنی وہ کہہ رہے ہیں، اتنی کنسیشن کر دیں، باقی کا ڈیفرینس میں دے دیا کروں گا، ہیں تو امام مسجد، لیکن امام صاحب کو نہ بتلایے گا۔ میں ایک عالم دین ہو کر عالم دین کی ضرورت کا خیال نہ کروں گا تو پھر کون کرے گا؟ بھلے ہمارے مسلک کے نہ ہوں لیکن ہیں تو عالم دین ناں۔ ان کا پہلا تعارف یہ ہے کہ وہ دین کے عالم ہیں، دوسرا یہ ہے کہ وہ بریلوی عالم ہیں۔ اب مجھے یہی تھا کہ بیگم صاحبہ نے مجھ سے کیا لینا ہے، یہ تو صرف کہنے کا معاملہ ہے لیکن انہوں نے مہینے بعد ڈیفرینس کی رسید کاٹ کر ہاتھ میں پکڑا دی، 😀 لیکن اب کے جو امام آئے ہیں، وہ تو لگتا ہے کہ مجھے مسجد سے بھگا کر ہی دم لیں گے۔ میں بغیر ٹوپی کے مسجد چلا جاتا ہوں، کبھی ٹوپی پہن بھی لیتا ہوں، لیکن اہتمام نہیں کرتا۔ اب نماز کی صفیں سیدھی ہوتیں اور ان کی جب نظر پڑنی تو یہ کہنا کہ ٹوپی کے بغیر نماز پڑھنا سنت کے خلاف ہے لیکن میری طرف دیکھ کر نہیں کہتے تھے۔ لیکن پھر بھی مجھے لگتا تھا کہ میری مذہبی آزادی کو چیلنج کر رہے ہیں۔ میں نے اپنے آپ کو سمجھایا اور مسجد میں ٹوپی پہن کر جانا شروع کر دیا۔ یہ مسئلہ تو حل ہوا لیکن انہیں سکون نہ آیا۔ اب جب ان کی سلام کے بعد نظر پڑنی کہ مرغا حاضر ہے تو یہ بیان شروع کر دیا کہ اللہ کے رسول صلی اللہ علیہ وسلم حاضر ناظر ہیں اور ثبوت میں موضوع اور من گھڑت روایت بیان کر دی۔ اب میں ایسی بات پر بیٹھتا نہیں ہوں، فورا اٹھ جاتا ہوں۔ اگر حدیث کا حوالہ مانگوں تو جھگڑا پڑے گا۔ لیکن بیٹھنے کو شرعا جائز نہیں سمجھتا۔ بھئی میں نماز پڑھنے آیا ہوں، جھوٹی روایتیں سننے نہیں۔  پچھلے امام صاحب سلام پھیرنے کے بعد فضائل کی روایات سناتے تھے تو ہم سن بھی لیتے تھے۔ تو یہ حکمت ہے ناں جو مسجد کے ائمہ کو سیکھنی چاہیے کہ لوگوں کو مسائل کی بجائے اخلاق کی تعلیم دو کہ جس کی ضرورت ہے۔ مسائل کا علم تو ان کے پاس پہلے بہت زیادہ ہے۔ اب میں بیٹے کو کہتا ہوں کہ مسجد اہل حدیث چلتے ہیں نماز پڑھنے۔ وہ کہتا ہے کہ نہیں یہاں بریلوی مسجد میں چلتے ہیں۔ اور اس کی دو وجوہات ہیں کہ بریلوی مسجد قریب ہے اور دوسرا وہ نماز جلدی پڑھا دیتے ہیں جبکہ اہل حدیث والے وقت لگاتے ہیں۔ تو وہ بچہ ہے، اسے ان دونوں چیزوں میں سہولت نظر آتی ہے۔ ابھی پچھلی مرتبہ اسے لے کر مسجد گیا ہوں تو امام صاحب نے سلام پھیرتے ہی کہا کہ کچھ لوگ نابالغ بچوں کو مسجد لے آتے ہیں اور صف میں کھڑا کر دیتے ہیں، اس طرح صف ٹوٹ جاتی ہے، ان کو معلوم ہونا چاہیے کہ یہ فقہی وشرعی مسئلہ ہے، شریعت ان کے باپ کی نہیں ہے، آگے تو مجھ سے سنا نہیں گیا۔ بس ہال میں نظر دوڑائی تو معلوم ہوا کہ میں اور میرا بیٹا ہی مخاطب معلوم ہوتے ہیں۔  اب ایسے امام کے پیچھے نماز پڑھنے کا آپ کو کون فتوی دے گا! تو بہت دفعہ وجہ مسلکی اختلاف نہیں ہوتا بلکہ امام مسجد کے اخلاق اور رویے ہی ایسے ہوتے ہیں کہ لوگ ان کے مسلکی تعصب اور مسلکی تبلیغ کے انداز کی وجہ سے ان کے پیچھے نماز پڑھنے سے بھاگتے ہیں۔ تو ائمہ مساجد کی اخلاقی تربیت کی بہت ضرورت ہے۔ بھئی آپ کو تو خوش ہونا چاہیے کہ آپ کی مسجد میں دوسرے مسلک کے لوگ بھی آ کر نماز پڑھتے ہیں، بجائے اس کے کہ آپ ان کو بھگانے کی کوشش کریں۔ ایسے حالات میں محلے کا کوئی نمازی مجھ سے پوچھ لے گا کہ بریلوی مسجد میں نماز پڑھوں یا نہیں تو میں اسے کہہ دوں گا کہ نہ پڑھو۔ اب میں نے یہ کہا تو اس امام مسجد کی وجہ سے ہو گا لیکن آگے چلتے چلتے بات کیا بن جائے گی کہ جیسا میری عمومی رائے یہی ہے۔ فقہ کی قدیم کتابوں میں ایک مسئلہ یہ بھی ہے کہ فتوی نقل ہو گیا ہے لیکن مستفتی کے سوالات نقل نہیں ہوئے۔ آج کل کے فتاوی میں پورا سوال نقل کیا جاتا ہے اور یہ اچھی بات ہے۔  تو بریلوی مدارس کے فارغ التحصیل بعض فاضلین اور اہل علم سے رابطہ ہے اور بہت اچھا رابطہ ہے۔ وہ بھی بہت قدر کرتے ہیں اور میں بھی ان کی دل سے قدر کرتا ہوں کہ اگر میں چلا رہا ہوں تو وہ بھی تو اختلاف کے باوجود تعلق چلا رہے ہیں۔ اور میں یہ سمجھتا ہوں کہ اس میں ان کا حوصلہ زیادہ ہے اور ان کی کانٹری بیوشن بھی کیونکہ ان کے علماء کے فتاوی ہمارے بارے میں زیادہ سخت ہیں جبکہ ہمارے علماء کے فتاوی ان کے بارے اتنے سخت نہیں ہیں 😀 لیکن پھر بھی وہ ہمت کر کے تعلق جوڑتے ہیں اور نبھانے کی کوشش کرتے ہیں۔

##############################
https://www.facebook.com/hm.zubair.52/posts/3291435710886171
ایک گناہ دوسرے گناہ کو پیدا کرتا ہے -------------------------------------- گناہ سے بچیں کہ ایک گناہ دوسرے گناہ کو پیدا کرتا ہے اور دوسرا گناہ تیسرے گناہ کی طرف رہنمائی کرتا ہے۔ فیس بک پر کسی مووی کا دس منٹ کا کلپ دیکھ لیں گے تو پوری مووی دیکھنے کو دل کرے گا۔ یوں یو۔ٹیوب پر پوری مووی دیکھ لیں گے تو دوسرے دن دوسری مووی دیکھںے کو دل کرے گا۔ یوں ہفتہ دو ہفتہ میں موویز دیکھنے کی عادت پڑ جائے گی۔ اور پھر کسی مووی میں کوئی فحش سین دیکھ لیا تو فحش ویڈیوز (pornography) دیکھنے کو دل کرے۔ یوں کوئی فحش سائٹ کھولیں گے، فحش ویڈیوز دیکھیں گے تو مشت زنی (masturbation)  کیے بغیر نہ رہیں گے۔ تو گناہ آپس میں بہنیں ہیں کہ ایک کے ساتھ دوسرا ہے۔ اور یوں اس سب کچھ کی عادت پڑ جائے گی تو ہمت اور ارادہ ختم ہو جائے گا۔ ہمت اور ارادہ ختم ہوا تو کوئی کام ہاتھ میں نہ رہے گا، نہ پڑھائی، نہ ملازمت نہ کاروبار، اور یہ ہوا تو نفسیاتی مسائل بن جائیں گے۔ اب ماہر نفسیات کو دکھائیں گے تو وہ کہے گا کہ اس میں حرج ہی کیا ہے، لگے رہیں، یہ آپ کی جسمانی ضرورت ہے۔ اس سب کچھ کے کرنے سے خوف آتا ہے تو یہ سب کچھ کرو تا کہ خوف دور ہو۔ آپ لگے رہیں گے تو اور گر جائیں گے، نیند ختم ہو جائے گی کہ اس بے وقوف کو انسانی ذہن کی ورکنگ کا نہیں پتہ۔ تیس تیس سال سے ایک بندہ او۔سی۔ڈی کو لے کر چل رہا ہے اور انہوں نے اسے کبھی کاؤنسلنگ، کبھی تھِراپی اور کبھی میڈیسن پر لگایا ہوا ہے۔ میڈیسن لیں گے تو برین فوگنگ شروع ہو جائے گی، ہر وقت ذہن میں سوچوں کی یلغار جاری رہے گی۔ تو ضبط نفس (self control) بہت ضروری ہے اور یہ اللہ کی طرف سے بہت بڑی نعمت ہے جو کسی انسان کو عطا گئی ہو۔ جب آپ اپنے لیپ۔ٹاپ، کمپیوٹر، ٹیب یا اسمارٹ فون کی اسکرین آن کرتے ہیں تو آپ پوٹینشلی سو فی صد گناہ کے تھریٹ میں ہوتے ہیں۔ یہ اسکرین نہیں ہے یہ گناہ کے دروازے ہیں۔ اسے آن کرنے کا مطلب اپنے لیے گناہ کے ستر دروازے کھول لینا ہے۔ آج آپ نمازی ہیں، تلاوت کرتے ہیں، اذکار کرتے ہیں، ذرا سا مزاحیہ ویڈیو کلپ دیکھ لیں، کوئی ایمان کا لیول گرتا نظر نہیں آئے گا لیکن مہینے بعد آپ کہاں ہوں گے، آپ کو اندازہ نہیں ہے۔ تو کسی چھوٹے سے گناہ یا مباح کو بھی ہلکا مت سمجھیں کہ اس کا نتیجہ تباہی ہو سکتا ہے، آپ کی شخصیت کی مکمل تباہی۔ ہر مباح میں گناہ کا ایک پوٹینشل تھریٹ موجود ہے۔ گناہ سے بچنے سے زیادہ ضروری ہے کہ گناہ کی طرف قدم اٹھانے سے بچیں۔ اگر آپ کو خدشہ ہے کہ اسکرین آن کرنے سے گناہ ہو جائے گا تو اسکرین آن کرنے کو حرام کر لیں۔ اس دور میں وہ لوگ بہت امن میں ہیں کہ جن کے نزدیک کیمرے کی تصویر بنوانا بھی حرام ہے اور دیکھنا بھی حرام۔ ایسے لوگ بھی دنیا میں ہیں۔ بھائی یہ ماننا پڑے گا کہ بہت سا گناہ مباح کے رستے آتا ہے۔ مباح سے پیدا ہونے والے گناہ کے رستوں کو بند کریں۔ اگر نہیں ہو رہے تو مباح کو چھوڑ دیں، اس کے سوا کوئی حل نہیں ہے، اگر تو کھڑے ہونا چاہتے ہیں۔ اگر یہ سب تمہارے ساتھ ہو چکا کہ جس کا ذکر پوسٹ کے شروع میں کیا ہے تو پھر اسکرین تمہارے لیے حرام ہے، حرام ہے، حرام ہے۔ جب تک یہ سوچ نہیں بنے گی، دنیا کا کوئی سائیکالوجسٹ تمہیں ٹھیک نہیں کر سکتا، کوئی تھیراپی تمہارے کام نہیں آ سکتی۔ میر کیا سادہ ہیں بیمار ہوئے جس کے سبب، اسی عطار کے لونڈے سے دوا لیتے ہیں۔

##############################
https://web.facebook.com/hm.zubair.52/posts/2881030755260004
روایت اور جدیدیت: علم الکلام [قسط سوم] ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ تو اصلا روایت سے مراد "کتاب وسنت کا متن" ہے اور اس کا سب سے بڑا خاصہ اور امتیاز یہ ہے کہ یہ ایک ہی ہے اور سب کے نزدیک وہی ہے۔ پھر اس روایت کے فہم  اور اس پرعمل کی جہت سے تین تبعی روایتیں وجود میں آئیں؛ فقہ، کلام اور تزکیہ واحسان۔ پہلی کے بارے ہم نے پچھلی پوسٹ میں گفتگو کی ہے کہ جس کا خلاصہ یہ ہے کہ فقہی روایت یعنی کتاب وسنت کے فہم کی روایت ایک نہیں ہے بلکہ متعدد ہیں اور ان میں سے کسی ایک ہی کی پابندی کی کوئی نقلی وعقلی دلیل موجود نہیں ہے اور نہ ہی ان فقہی روایتوں کے بانیان آئمہ کرام نے کبھی بھی یہ مطالبہ کیا کہ ان کے فہم شریعت کو شریعت کی طرح کا دوام حاصل ہو۔  ان آئمہ کرام کی جدوجہد کا خلاصہ صرف اتنا تھا کہ ہم اپنے زمانے کے علماء ہیں اور اجتہاد کر رہے ہیں اور عام لوگ ہمارے ان اجتہادات میں ہماری اتباع کرتے ہیں تو آنے والے زمانے کے علماء اپنے زمانے کے احوال وظروف کے مطابق اجتہاد کریں گے اور ان کے زمانے کے لوگ ان کی اتباع کریں گے جیسا کہ ان آئمہ میں سے کسی نے بھی اپنے کسی شاگرد کو اپنے سے اختلاف پر منع نہیں کیا، ابو حنیفہ نے ابو یوسف ومحمد کو، امام شافعی نے مزنی کو، امام مالک نے ابن القاسم اور ابن وہب کو اور امام احمد بن حنبل نے امام بخاری وغیرہ کو رحمہم اللہ اجمعین۔ ہاں، ان آئمہ اربعہ کو بعد میں آنے والے علماء پر اس اعتبار سے فوقیت ہے اور رہے گی کہ وہ کتاب وسنت سے استدلال واستنباط کے جمیع اسالیب ومناہج یعنی اصول فقہ طے کر گئے کہ جس میں اب اضافے کی عملا گنجائش نہیں رہ گئی ہے۔ رہی کلام کی مروجہ روایت تو ائمہ اربعہ شروع ہی سے اس کے مخالف رہے کیونکہ انہوں نے محسوس کر لیا تھا کہ علم کلام کی تدوین دراصل یونانی منطق سے پروان چڑھنے والی عقلی موشگافیوں کی بنیاد پر عقائد اسلام کا کوئی نیا ورژن تیار کرنے کی سازش تھی۔ امام ابو حنیفہ فرماتے ہیں کہ جب میں نے علوم وفنون حاصل کرنے کا ارادہ کیا تو ایک ایک فن کو کھنگالا لیکن جب علم الکلام کو دیکھا تو مجھے اس کا انجام برا محسوس ہوا اور فائدہ کم۔ امام مالک نے فرمایا کہ اہل بدعت سے بچو۔ تو ان سے پوچھا گیا کہ اہل بدعت کون ہیں ؟ تو انہوں نے کہا کہ علم کلام والے۔ امام شافعی فرماتے ہیں کہ متکلمین کے بارے میرا فتوی یہ ہے کہ انہیں جوتے مارے جائیں اور گلیوں میں پھرا کر کہا جائے کہ یہ ہے وہ شخص جس نے کتاب وسنت کو ترک کر دیا اور علم کلام پر متوجہ ہوا۔ امام احمد فرماتے ہیں کہ اہل کلام سے بچ کر رہو۔ اور قاضی ابو یوسف فرماتے ہیں کہ علم کلام حاصل کرنے والا زندیق بن جاتا ہے۔ اس صورت حال میں جبکہ ارسطو کی منطق کی روشنی میں علم کلام مدون ہو رہا تھا، امام ابوحنیفہ آگے بڑھے اور "الفقہ الاکبر" کے نام سے ایک بے مثال کتاب مرتب کی جو علم العقائد میں صحابہ وتابعین کی علمی روایت کا تسلسل تھی۔ بعد ازاں ملا علی القاری نے اس کی بے نظیر شرح مرتب کی۔ دوسری طرف امام طحاوی نے عقیدہ طحاویہ کا متن مرتب کیا تو ابن ابی العز الحنفی نے اس کی شرح لکھ کر وہ حق ادا کر دیا جو ابن حجر نے فتح الباری لکھ کر ادا کیا تھا۔ تیسری اور چوتھی صدی ہجری میں جہمیت اور اعتزال کے رد میں متاخرین فقہاء میں اشعریت اور ماتریدیت کے عقلی مناہج بھی رواج پا چکے تھے کہ جن کے تحت کتاب وسنت کی نصوص کی تفہیم میں یونانی منطق اور عقلی موشگافیاں اہمیت اختیار کرتی چلی گئی تھیں یہاں تک کہ امام غزالی جیسے متکلم کو بھی یہ لکھنا پڑا کہ امام مالک، شافعی، احمد، سفیان الثوری اور محدثین عظام اس علم کلام کو حرام سمجھتے تھے، رحمہم اللہ اجمعین۔ ان حالات میں امام ابن تیمیہ یہ نعرہ لے کر اٹھے کہ ہمیں عقائد میں اشعریت اور ماتریدیت سے پیچھے ائمہ اربعہ سے اپنی نسبت کو جوڑنا چاہیے کیونکہ ائمہ اربعہ ہی کی روایت وہ روایت ہے جو علم العقائد میں صحابہ وتابعین کے منہج پر ہے۔ امام ابن تیمیہ نے صحابہ وتابعین اور ائمہ اربعہ کی اس روایت کو "سلفی روایت" کا نام دیا۔ انہوں نے کہا کہ ائمہ اربعہ نہ تو اشعری تھے اور نہ ہی ماتریدی، وہ سلفی تھے یعنی عقائد اور خاص طور توحید اسماء وصفات کے بیان میں صحابہ وتابعین کے منہج پر تھے۔ اور اس منہج کے احیاء کے لیے یہ کہا کہ "عقل صحیح" اور "نقل صریح" میں کبھی بھی اختلاف نہیں ہو سکتا اور جنہیں نظر آ رہا ہے تو یا تو ان کی عقل صحیح نہیں ہے یا پھر ان کی نقل کرپٹ ہے۔ اور اس منہج پر انہوں نے "درء تعارض العقل و النقل" جیسا شاہکار تصنیف فرمایا۔ امام ابن تیمیہ نے ارسطو کی اس منطق کی دھجیاں بکھیر دیں کہ جس پر مسلمان فلاسفہ اور متکلمین نے اپنے فلسفیانہ اور کلامی مکاتب فکر کی بنیاد رکھی تھی۔ تو یہ دراصل روایت کی اصلاح کی پوزیشن تھی کہ جس کا مقصد یہ تھا کہ علم العقائد کی روایت کو ائمہ اربعہ کی تعلیمات کی روشنی میں بحال کرنا۔  اشاعرہ اور ماتریدیہ جب ایسے مسائل میں اختلاف کر رہے تھے کہ "تکلیف ما لا یطاق" یعنی اللہ عزوجل کا مخلوق کو ایسی چیز کا مکلف بنانا کہ جس کی وہ طاقت نہ رکھتے ہوں، جائز ہے یا نہیں ؟ نبی کے لیے مرد ہونا شرط ہے یا نہیں ؟ ایمان، مخلوق ہے یا غیر مخلوق ؟ اسم اور مسمی [جس کا اسم ہے] ایک ہی شیء ہیں یا نہیں ؟ اہل ایمان کا ہمیشہ جہنم میں رہنا اور کافروں کا ہمیشہ جنت میں رہنا نقلاً اور عقلاً ممکن ہے یا نہیں ؟ کفر کا گناہ عقلا معاف ہو سکتا یا نہیں ؟  اور ان میں سے ایک گروہ ایک طرف تھا اور دوسرا دوسرے موقف کا حامل تھا تو ان حالات میں امام ابن تیمیہ ہی تو تھے کہ جنہوں نے علم العقائد میں ائمہ اربعہ کی روایت کا احیاء کیا کہ ائمہ اربعہ، دین میں ایسی عقلی موشگافیوں اور بحثوں کو پسند نہیں کرتے تھے کہ صحابہ وتابعین نے اسے پسند نہیں کیا تھا حالانکہ ایسے سوالات ان کے سامنے بھی آتے تھے۔  تو روایت کے نام پر ہر چیز کو گلے لگا لینا درست منہج نہیں ہے کہ بدعت بھی ایک روایت ہی ہوتی ہے، لیکن ایسی روایت ہے کہ جو رسول اللہ صلی اللہ علیہ وسلم کے قدموں تک نہیں پہنچ پاتی۔ تو بس ہم اسی روایت کے قائل ہیں جو رسول اللہ صلی اللہ علیہ وسلم کے قدموں تک پہنچتی ہو اور روایت تو کہتے ہی اسی کو ہیں۔ جو وہاں نہ پہنچ سکی، وہ جدیدیت ہے۔ اور جدیدیت کہتے ہیں، ایسی روایت سے انحراف کو جو رسول اللہ صلی اللہ علیہ وسلم کے قدموں تک پہنچتی ہو۔ تو آسان الفاظ میں ہر سنت، روایت ہے اور ہر بدعت، جدیدیت ہے۔ روایت اور جدیدیت اسلامی بیانیے کے مطابق یہی ہے۔ [جاری ہے]

##############################
https://web.facebook.com/hm.zubair.52/posts/2879550145408065
روایت اور جدیدیت: علم الفقہ [قسط دوم] --------------------------------------- روایت کیا ہے ؟ جن لوگوں نے جدیدیت کے مقابلے میں روایت کے تمسک کا نعرہ لگایا تھا، ان کی روایت سے مراد ہر مذہب کی روایت تھی۔ اسی لیے روایت پسندی کے مکتب فکر کے بانی رینے گینوں کے ہاں وحدت ادیان کے تصورات عام ملتے ہیں۔ ان کے نزدیک ہندو روایت ہو یا بدھ، اسلامی ہو یا عیسائی، سب ایک ہی تصور توحید کی مختلف فارمز ہیں۔ جدیدیت کے رد میں تشکیل پانے والا یہ تصور روایت جب فرانس سے سفر کر کے برصغیر پہنچا تو یہ روایت پرستی کی صورت اختیار کر چکا تھا۔ مذہبی حلقوں میں جو لوگ تقلیدی جمود کا شکار تھے، انہوں نے اسے ہاتھوں ہاتھ لیا۔ اور جو کام رینے گینوں نے تمام مذاہب کی روایت کے ساتھ کیا کہ چونکہ وہ روایت ہے لہذا ہمیں اس کا دفاع کرنا ہے تو یہی کام ایک پڑھے لکھے مذہبی طبقے کی طرف سے یہاں فقہ، کلام اور تصوف کی ہر روایت کے ساتھ ہونے لگا۔ لیکن مذہبی روایت کے دفاع کا یہ کام اس بھونڈے طریقے سے ہوا کہ تقلیدی جمود کا شکار مذہبی طبقات نے رسول اللہ صلی اللہ علیہ وسلم کی طرف منسوب روایت کو تو صحیح وغلط میں تقسیم کر دیا لیکن فقہ، کلام اور تصوف میں ہر روایت کا دفاع ایسے ہونے لگا جیسے کتاب وسنت کا دفاع ہو۔ علامہ ابن الجوزی رحمہ اللہ کی "الموضوعات" یعنی موضوع اور من گھڑت احادیث کے مجموعے کو موضوع اور من گھڑت کہنے والے دوسری طرف تصوف کی کتب میں منقول ہر قسم کے دیومالائی قصوں اور کہانیوں کے لیے عقلی توجیہات تلاش کر رہے تھے۔ یعنی وہ رسول اللہ صلی اللہ علیہ وسلم کی طرف منسوب روایت پر تو نقد کرنے کے حق میں تھے لیکن  "تذکرہ غوثیہ" اور "ارواح ثلاثہ" جیسی کتابوں میں منقول بزرگوں کی جھوٹی کرامات کو وہ بغیر سند بھی قبول کرنے کے لیے لڑنے مرنے کو تیار بیٹھے تھے۔ تو اوائل اسلام میں کتاب وسنت سے تمسک کے نتیجے میں تین قسم کی روایتیں؛ فقہ، کلام اور تزکیہ وجود میں آئیں۔ وقت کے ساتھ ساتھ دین عیسائیت کی طرح یہ روایات بھی خرافات کا شکار ہو گئیں تو اللہ عزوجل نے وقفے وقفے کے ساتھ اس امت میں ایسے مجددین کو پیدا کیا کہ جنہوں نے ان روایات کے انکار کی بجائے، ان کی اصلاح کی پوزیشن لی اور انہیں اسی طرح بحال کرنے کی کوشش کی جیسا کہ وہ خیر القرون میں تھیں۔ ان مجددین میں امام ابن تیمیہ رحمہ اللہ کو یہ اعزاز حاصل ہے کہ انہوں نے تینوں روایات کو خیر القرون کے حال پر لوٹانے کی جدوجہد کی اور اس میں کامیابی بھی حاصل کی۔ فقہ کی روایت کے بانیوں میں ائمہ اربعہ تھے اور ائمہ اربعہ کے نزدیک "عدم تقلید" بالکل مذموم نہ تھی۔  ائمہ اربعہ اجتہاد کے دعویدار تھے اور اسی کے داعی تھے۔ اگر غیر مقلد ہونا اتنی ہی برائی ہے تو امام ابو حنیفہ رحمہ اللہ بھی غیر مقلد تھے۔ اگر تقلید لازم امر ہوتی تو ائمہ اربعہ خلفائے راشدین کی تقلید کرتے۔ امام کرخی اور امام بزدوی رحمہما اللہ کا یہ قول بالکل درست ہے کہ امام ابو حنیفہ رحمہ اللہ قول صحابی کو اس صورت حجت نہیں مانتے تھے جبکہ وہ اجتہادی ہو۔ تو امام صاحب صحابہ کرام کے اجتہاد سے اختلاف کے قائل تھے اور انہوں نے کیا بھی۔ تو امام بن تیمیہ رحمہ اللہ کی فکر یہی تھی کہ اگر ائمہ اربعہ خلفائے راشدین کی اجتہادی آراء سے اختلاف کر سکتے ہیں تو بعد میں آنے والے علماء، ائمہ اربعہ سے اختلاف کیوں نہیں کر سکتے ؟  اور ائمہ اربعہ نے کبھی بھی اپنی تقلید کی دعوت نہیں دی۔ یہ تقلیدی جمود تو تیسری چوتھی صدی ہجری کے فقہاء کا فیصلہ ہے کہ جنہوں نے اپنے تئیں اجتہاد اور امام سے اختلاف کا دروازہ ہی بند کر دیا جو کہ خود امام کے قول کے خلاف تھا کہ چاروں فقہی مکاتب فکر کے ائمہ ایسے اقوال بکثرت موجود ہے کہ ہمارے قول کے مقابلے میں اگر کوئی حدیث تمہیں مل جائے تو ہمارے قول کو دیوار پر دے مارنا یا ترک کر دینا۔ تو یہ تقلیدی جمود خود ائمہ اربعہ کی فقہی روایت کی خلاف ورزی اور اس سے انحراف تھا۔ اور امام ابن تیمیہ رحمہ اللہ نے فقہ کی روایت کو اس کی اصل پوزیشن میں لے جانے کی کوشش کی کہ جس میں وہ ائمہ اربعہ کے دور میں موجود تھی۔ اور وہ پوزیشن یہ تھی کہ علماء اجتہاد کریں گے اور عوام الناس ان کی اتباع کریں گے۔  اور شیخ ابو زہرہ رحمہ اللہ کا یہ قول بالکل درست ہے کہ قاضی ابو یوسف اور امام محمد رحمہما اللہ دونوں اصول اور فروع دونوں میں امام ابو حنیفہ رحمہ اللہ سے اختلاف رکھتے تھے، نہ کہ صرف فروعات میں، اور وہ دونوں مجتہد مستقل تھے۔ تو ہم تمام فقہوں کو فقہ اسلامی کے ایک درخت کی شاخیں مانتے ہوئے ان میں ترجیح کے قائل ہیں، ویسے ہی جیسا کہ احناف کے ہاں "اصحاب ترجیح" ہوتے ہیں۔ بس فرق صرف یہ ہے کہ وہ اپنے مذہب یعنی حنفی مذہب میں مروی مختلف اقوال میں ترجیح قائم کرتے ہیں جبکہ ہمارے نزدیک اصل منہج یہ ہے کہ تمام فقہوں کے فقہی ذخیرے سے برابر طور استفادہ کرتے ہوئے "ترجیحی اجتہاد" کیا جائے یعنی ایک قول کو دوسرے پر بوجوہ ترجیح دی جائے اور یہی علماء کے کرنے کا کام ہے۔  اس کی تحریک عصر حاضر میں شیخ یوسف القرضاوی نے چلائی ہے اور پاکستان میں اس کے داعیان میں ڈاکٹر محمود احمد غازی صاحب تھے۔ اور اکابر اہل حدیث علماء کا شروع ہی سے یہی منہج رہا ہے کہ وہ اپنے فتاوی میں فقہ حنفی کے مصادر سے بھی استفادہ کرتے نظر آتے ہیں۔ تو فقہ، شریعت نہیں ہے بلکہ اس کا فہم ہے۔ شریعت تو متن ہے۔ تو دوام متن کو حاصل ہے نہ کہ فہم کو۔ فہم تو بدلتا رہتا ہے۔ تو ہمارا روایت کے بارے نقطہ نظر یہی ہے کہ اصلا روایت، شریعت ہے اور وہ کتاب وسنت کا عربی متن ہے اور وہ ایک ہی ہے۔ رہی فقہ واجتہاد تو یہ شریعت کا فہم ہے لہذا ایک سے زائد بھی ہو سکتے ہیں۔  اور فقہ واجتہاد کو بھی شریعت کی طرح دائمی مان لینا اسے شریعت کے مقابل لانے کے مترادف ہے۔ تو ہر دور میں علماء اجتہاد کریں گے اور عوام ان کی اتباع کریں گے، بس اتنی سی بات ہے۔ کسی امتی کے فہم  کا امت کو قیامت تک کے لیے پابند نہیں کیا جا سکتا۔ اور فقہی روایت کو اسی معنی میں ائمہ اربعہ نے اس امت میں اپنے قول وفعل سے جاری کیا ہے اور اسی کے ہم داعی ہیں۔ فقہ کے معاصر روایتی تصورات بعد کی صدیوں کے انحرافات ہیں۔ تو ہم تینوں یعنی فقہ، کلام اور تزکیہ میں سے کسی بھی روایت کے انکار نہیں، بلکہ اصلاح کی پوزیشن لینے کے قائل ہیں۔ اور اصلاح سے مراد ان تینوں روایات کو خیر القرون اور ائمہ اربعہ کے دور کے حال پر لے آنا ہے۔ [جاری ہے]

##############################
https://web.facebook.com/hm.zubair.52/posts/2879044438791969
جدیدیت کیا ہے ؟ [قسط اول] --------------------------- اس کے دو جواب ہیں؛ وہ لوگ جو جدیدیت سے متاثر ہیں، تو وہ تو مغرب ہی سے اس کا جواب حاصل کرنے کی کوشش کرتے ہیں، اور ان کے بقول "لوتھر ازم" کا نام جدیدیت ہے یعنی مارٹن لوتھر متوفی [1546ء] کا یہ نعرہ کہ پوپ مجسم شیطان ہے اور پاپائیت یعنی پوپ اور پادریوں کی مذہبی اجارہ داری کا دین مسیح علیہ السلام سے کوئی تعلق نہیں اور ایک عام آدمی بھی خدا کے کلام کو سمجھںے کا ویسا ہی حق رکھتا ہے جیسا کہ پوپ اور پادری کو حاصل ہے، ان کے نزدیک جدیدیت کا نقطہ آغاز ہے۔  اس طبقے کا خیال ہے کہ جب مارٹن لوتھر کی تحریک کے زیر اثر ایک عام عیسائی نے بائبل کا مطالعہ شروع کیا تو اسے مذہب پر اعتراضات پیدا ہوئے اور یوں عیسائی معاشرہ دن بدن مذہب بیزار ہوتا چلا گیا لہذا مسلمانوں میں بھی رجوع الی القرآن یا رجوع الی الکتاب والسنۃ یعنی کتاب وسنت کی طرف رجوع کی جو بھی تحریکیں اور صورتیں ہیں، وہ دراصل مسلمان معاشروں کو مذہب بیزاری کی طرف لے کر جا رہی ہیں، معاذ اللہ، ثم معاذ اللہ۔ یہ لوگ اپنے تئیں اپنے آپ کو مغرب کا ناقد سمجھتے ہیں لیکن در اصل مغرب سے سب سے زیادہ متاثر مسلمانوں کا یہی طبقہ ہے جو مغرب پر نقد بھی مغرب ہی کے تصورات ادھار لے کر کرتے ہیں۔ ان کا زعم ہے کہ مارٹن لوتھر کی تحریک پر عیسائیوں کو جس دین عیسائیت پر اعتراضات پیدا ہوئے اور جس دین سے وہ بیزار ہوئے، وہ عیسی علیہ الصلاۃ والسلام کا لایا ہوا دین تھا، معاذ اللہ، ثم معاذ اللہ۔ مارٹن لوتھر کے دور میں دین مسیح علیہ الصلاۃ والسلام موجود نہیں تھا بلکہ سینٹ پال متوفی 67ء کا دین، عیسائیت کے نام پر موجود تھا۔ تو حامد کمال الدین صاحب نے بجا طور یہ سوال اٹھایا ہے کہ دین عیسائیت میں جدیدیت کی نسبت سینٹ پال کی طرف کیوں نہیں کہ جس نے اصلا شریعت موسوی کو ساقط کیا تھا اور پاپائیت کو جنم دیا اور مارٹن لوتھر ہی کی طرف کیوں جو اس سے ڈیڑھ ہزار سال بعد آیا ؟  تو یہ بہت ضروری ہے کہ ہم کتاب وسنت سے یہ سمجھنے کی کوشش کریں کہ سابقہ آسمانی ادیان میں انحراف کیسے اور کب پیدا ہوا ؟ تو جدیدیت کیا ہے ؟ اس کو سمجھںے کی دوسری ایپروچ یہ ہے کہ اس سوال کا جواب مغرب سے نہیں، کتاب وسنت سے حاصل کیا جائے۔ قرآن مجید نے دین عیسائیت میں جدیدیت کی بنیاد پاپائیت کے رائج ہونے کو بنایا ہے کہ عیسائیوں نے اپنے فقہاء اور صوفیاء کو رب بنا لیا تھا اور یہی دین عیسائیت میں جدیدیت کی ابتداء تھی جیسا کہ ارشاد باری تعالی ہے: اتَّخَذُوا أَحْبَارَهُمْ وَرُهْبَانَهُمْ أَرْبَابًا مِّن دُونِ اللَّهِ وَالْمَسِيحَ ابْنَ مَرْيَمَ۔ ترجمہ: انہوں نے اپنے فقہاء اور صوفیاء کو بھی رب بنا لیا اور عیسی ابن مریم کو بھی۔ ایک صحیح حدیث کے مطابق عدی بن حاتم رضی اللہ عنہ، جو حاتم الطائی کے بیٹھے تھے اور عیسائی سے مسلمان ہوئے تھے، نے رسول اللہ صلی اللہ علیہ وسلم سے سوال بھی کیا تھا کہ ہم تو اپنے فقہاء اور صوفیاء کی عبادت نہیں کرتے تھے تو قرآن مجید پھر یہ کیوں کہتا ہے ؟ تو آپ صلی اللہ علیہ وسلم نے جواب میں کہا کہ اے عدی، کیا ایسا نہیں تھا کہ تمہارے فقہاء اور صوفیاء جس کو حلال کہتے تھے، تم حلال مان لیتے تھے۔ اور جسے حرام کہتے تھے، اسے حرام مان لیتے تھے تو یہی تو ان کو رب بنا لینا ہے۔  تو جس دینی تعبیر یا مذہبی روایت میں فقہاء اور صوفیاء اخیر اتھارٹی (ultimate authority) بن جائیں، وہ دین خدا کا دین نہیں، دین جدیدیت ہے کہ جسے حضرت مجدد الف ثانی رحمہ اللہ نے یوں بیان کیا کہ جس دینی روایت میں "فصوص" [شیخ ابن عربی کی ایک کتاب کا نام] کو "نصوص" یعنی کتاب وسنت پر ترجیح دی جائے تو سمجھ لو وہ دین محمدی نہیں ہے۔ تو اخیر اتھارٹی تو صرف کتاب وسنت ہیں جیسا کہ امام شافعی رحمہ اللہ نے کہا کہ علماء رستہ ہیں، منزل نہیں۔  تو حامد کمال الدین صاحب کے سوال کا جواب یہ ہے کہ سینٹ پال جو اصلا دین عیسائیت میں جدیدیت کا بانی ہے، اس لیے جدیدیت کی اس کی طرف نسبت نہیں کی گئی کہ وہ سینٹ تھا، یعنی صوفی تھا اور اس طرح صوفی ازم پر زد پڑتی تھی۔ سینٹ پال کے احوال زندگی اٹھا کر دیکھ لیں تو وہ یہ کہتا تھا کہ خدا کا کلام مجھے دو طرح سے ملا ہے؛ ایک حواریوں کے ذریعے سے، جو ظاہر کلام ہے اور دوسرا مکاشفے یعنی کشف کے ذریعے سے میں نے یہ کلام براہ راست مسیح علیہ السلام سے حاصل کیا ہے اور یہی کلام کے اصل معنی ہے۔ تو ہمارے ہاں بھی جدیدیت کے بانی اصلا وہی ہیں جنہوں نے یہ دعوی کیا کہ انہیں کلام الہی دو طریقوں سے ملا، ایک ظاہری طریقے سے یعنی قراء کرام سے اور یہ صرف الفاظ ہیں اور دوسرا باطنی طریقے سے اور یہ اس کا اصل معنی ہے۔   پھر چوتھی اور ساتویں صدی ہجری میں اس تحریک باطنیت [esotericism] نے خدا کے کلام کے معانی متعین کرتے ہوتے خالق اور مخلوق کے وجود کو ایک قرار دے کر خدا اور مخلوق کا فرق ختم کر دیا اور یوں اس امت میں شرک عظیم کا رستہ کھلا۔ اور جن لوگوں نے اس شرک عظیم پر تنقید کرتے ہوئے یہ نعرہ لگایا کہ ہمیں عقائد کے باب میں کتاب وسنت کی نصوص، صحابہ کرام، تابعین عظام اور ائمہ اربعہ کی تشریحات کی طرف رجوع کرنا چاہیے تو انہیں روایت کا ناقد قرار دے کر ان پر جدیدیت کا لیبل لگا دیا گیا۔ [جاری ہے] ڈس کلیمر: اس تحریر میں کس طبقے، گروہ یا مکتب فکر کے ساتھ مناسبت اتفاقی یا حادثاتی ہو سکتی ہے۔ اور اگر آپ کو لگتا ہے کہ یہ تحریر آپ پر نقد ہے تو پھر یہ سوچیں کہ آپ کو ایسا کیوں لگ رہا ہے ؟

##############################
https://web.facebook.com/hm.zubair.52/posts/2869446703085076
غامدی صاحب کے اختلافی بیانات پر کچھ ڈسکشن ------------------------------------------------- غامدی صاحب اپنی تحریر میں کافی محتاط ہیں لیکن لیکچرز اور پبلک سپیچز وغیرہ میں کافی غیر محتاط۔ برادر مغیرہ لقمان اور کچھ اور دوستوں کی خواہش تھی کہ سوشل میڈیا پر غامدی صاحب کے کچھ کنٹروورشل بیانات بہت زیادہ وائرل ہو جاتے ہیں تو ان پر کچھ پر مغز قسم کی ڈسکشنز سامنے آنی چاہییں تا کہ دوسرا نیریٹو بھی لوگوں کے سامنے آئے تو اسی سلسلے کی پہلی ڈسکشن کی ریکارڈنگ سے پہلے کے یہ لمحات ہیں جنہیں شاید ان کے چھوٹے بھائی نے موبائل کیمرے میں محفوظ کر لیا تھا۔  غامدی صاحب کے اصول ومبادی پر ہم نے اپنی کتاب "فکر غامدی" میں بحث کی ہے جو گوگل کی جا سکتی ہے جبکہ یہ سلسلہ ہائے لیکچرز ان کی جزئیات پر بحث ہے۔ اور ہم ایشوز کو ڈسکس کرتے ہیں، شخصیات کو نہیں۔ تو غامدی صاحب کی ایک ویڈیو کو بنیاد بنا کر نامحرم عورت سے ہاتھ ملانے کے ایشو کو اس ریکارڈنگ میں ڈسکس کیا گیا ہے۔ ان کے بقول اس میں حرج نہیں ہے اور نہ ہی قرآن مجید میں اس کی ممانعت ہے۔ اور رسول اللہ صلی اللہ علیہ وسلم نے جو یہ فرمایا کہ میں عورتوں سے مصافحہ نہیں کرتا تو یہ آپ صلی اللہ علیہ وسلم کا خاصہ ہے یعنی آپ کےساتھ خاص حکم ہے۔ باقی سعودی کس [kiss] میں بھی حرج نہیں ہے کیونکہ وہ ہوا میں ہوتا ہے، اگرچہ گال سے گال ٹچ کر جائے تو بھی۔ اصلا جو چیز حرام ہے، وہ زنا ہے۔

##############################
https://web.facebook.com/hm.zubair.52/posts/3256738947689181
پورن ایڈکشن، مشت زنی اور نفسیاتی مسائل [Porn addiction, Masturbation and Psychological Disorder] ---------------------------------------------------------------------------------- بہت سے لوگوں کی نفسیاتی حالت اور اس کے اسباب کا تجزیہ کرنے کے بعد بندہ اس نتیجے تک پہنچتا ہے کہ نوجوانوں کی ایک بڑی تعداد کے نفسیاتی مسائل کا سبب پورن ایڈکشن یعنی فحش ویڈیوز کا دیکھنا ہے۔ اس کے نتیجے میں مشت زنی (masturbation) ہوتی ہے۔ اور پھر اس کی عادت اور لت پڑ جاتی ہے۔ اس کے نتیجے میں ایک وقت ایسا آتا ہے کہ انسان کے دل ودماغ پر شیطان قابض ہو جاتا ہے یعنی انسان کا دل ودماغ اس کے اپنے کنٹرول میں نہیں رہ جاتا ہے اور اسے سمجھ نہیں آتی ہے کہ اس کے ساتھ ہو کیا رہا ہے۔ اس کی کیفیت بالکل وہی ہوتی ہے جو قرآن مجید نے بیان کی ہے کہ جسے شیطان نے چھو کر مخبوط الحواس کر دیا ہو۔ تو ایسا فرد مخبوط الحواس ہو جاتا ہے۔ وہ اپنی مرضی سے کچھ سوچ نہیں سکتا، سوچ آ جائے تو اسے دفعہ نہیں کر سکتا۔ وہ اپنی مرضی سے کچھ ارادہ نہیں کر سکتا، ارادہ کر لے تو کچھ کر نہیں سکتا۔ بس عجیب ڈنگروں کی سی زندگی بن جاتی ہے کہ جس میں انسان اپنے آپ کو حالات پر چھوڑ دیتا ہے۔ دیکھیں، کبھی جذبات کے غلبے میں مشت زنی ہو گئی، یا کبھی شیطان کے وسوسے میں آ کر فحش ویڈیو دیکھ لی۔ تو اس پر توبہ کر لی تو ان شاء اللہ، سے اس کے اثرات جاتے رہیں گے۔ گناہ کی اخروی سزا جو ہے سو ہے، اس کے دنیاوی اثرات بھی ہوتے ہیں۔ گناہ کی ایک قسم کو قرآن مجید نے "اثم" کہا ہے۔ اور "ناقۃ آثمۃ" اس اونٹی کو کہتے ہیں جو چل چل کر تھک ہار ہو چکی ہو۔ تو "اثم" بھی ایسا گناہ ہے جو انسان کو گرا دیتا ہے، اٹھنے کے قابل نہیں رہنے دیتا۔ اور وہ گناہ جو انسان کو گرا دیتے ہیں، وہ زیادہ تر جنس کی جبلت سے متعلق ہیں۔ تو پورن ایڈکشن اگر دو چار سال چل جائے تو زیادہ تر لوگوں کی یہی کیفیت ہو جاتی ہے کہ کسی کام کی ہمت نہیں پڑتی۔ ایسے میں جبکہ شیطان کے وسوسے بڑھ جاتے ہیں، انسان میڈیسن لے کر اپنے آپ کو سلانے کی کوشش کرتا ہے۔ اور میڈیسن تو زہر ہیں۔ اس سے نیند تو آ جاتی ہے لیکن جب آپ سو کر اٹھتے ہیں تو ایک عذاب کی کیفیت میں ہوتے ہیں کیونکہ سونے سے آپ کے مسئلے تو حل نہیں ہو جاتے اور آپ نے دماغ کو زبردستی سلایا ہوتا ہے۔ ایسے میں انسان ایسے محسوس کرتا ہے جیسے اندر سے خالی ہو۔ دل ہر لمحہ جذبات سے عاری ہو جاتا ہے۔ دماغ میں ہر وقت سوچوں کی بمبارمنٹ ہوتی رہتی ہے۔ تو جو لوگ فحش ویڈیو دیکھنے یا مشت زنی کو ایک عام گناہ سمجھتے ہیں، انہیں اچھی طرح سمجھ لینا چاہیے کہ یہ ایک گہری دلدل ہے۔ جس میں اگر آپ کا پاؤں پڑ گیا تو غالب امکان یہی ہے کہ اس میں دھنس جائیں گے اور کوئی نکالنے والا بھی نہ ہو گا۔ بعض شادی شدہ مرد اس دلدل میں دھنس جاتے ہیں اور پھر نکل نہیں پاتے۔ شروع میں تو مزا زیادہ آتا ہے کہ ایک نئی چیز ہے لیکن یہ معلوم نہیں ہوتا کہ انجام کیا ہو گا۔ اور انجام ایک ہی ہے، ہر اعتبار سے گر جانا۔ ایمانی، اخلاقی، دینی اور دنیاوی اعتبار سے۔ تو اگر یہ اندیشہ ہو کہ میں فحش ویڈیو دیکھ لوں گا تو اپنے لیپ ٹاپ اور موبائل کو آن کرنا حرام سمجھ لیں، تبھی اس سے بچ پائیں گے۔ یہ ایسا گناہ ہے کہ انسان کے اندر سے ایمان کا نور سلب کر لیتا ہے اور بعضوں کو الحاد تک بھی لے جاتا ہے۔ یہ شیطان کا ایک جال ہے جو جنس سے الحاد تک بچھا ہوا ہے۔ یہ شکاری کا سب سے مضبوط جال ہے جو اس نے بُنا ہے۔ اس کے قریب بھی نہ پھٹکیں۔

##############################
https://web.facebook.com/hm.zubair.52/posts/3252122158150860
سلف کے ختنے چیک کرنے چاہییں! علی مرزا کی بازاری زبان -------------------------------------------------------------- علی مرزا نے اپنے مخالفین کے بارے جو بازاری زبان استعمال کی ہے، اس کا نتیجہ ہے کہ اب اس کے بارے گفتگو کرتے ہوئے بہت سے لوگ اسی کے انداز میں اسے جواب دیتے ہیں۔ اس سے علی مرزا صاحب کے محبین کو دین یاد آ جاتا ہے اور اعلی اخلاق کی تعلیمات بھی۔ حالانکہ ہمارے دین نے جو اخلاقی نظام ہمیں دیا ہے، اس میں یہ بالکل جائز ہے کہ جب کوئی کسی کو برا بھلا کہے، لعن طعن کرے، گالی دے تو اسے جواب میں ویسا ہی برا بھلا کہنا، لعن طعن کرنا اور گالی دینا جائز ہے۔ تو شرافت سے پیش آنے کے دینی احکامات شریفوں کے بارے میں ہیں، بدمعاشوں کے بارے نہیں۔ تو جو لعن طعن کرتا ہے، گالم گلوچ کرتا ہے، اسے جوابا ایسا کرنا جائز ہے لیکن اتنا ہی جتنا کہ اس نے کیا ہے۔  قرآن مجید میں ہے: {وَجَزَاءُ سَيِّئَةٍ سَيِّئَةٌ مِثْلُهَا فَمَنْ عَفَا وَأَصْلَحَ فَأَجْرُهُ عَلَى اللَّهِ} [الشورى:40]۔ برائی کا بدلہ ویسی ہی برائی ہے لیکن جو معاف کر دے اور اصلاح کرے تو اس کا اجر اللہ کے ذمہ ہے۔ اور صحیح مسلم کی روایت میں ہے: ((المستبان ما قالا، فعلى البادئ ما لم يعتدِ المظلوم))۔ دو ایک دوسرے کو برا بھلا کہنے والے جو بھی انہوں نے کہا تو اس کا گناہ شروع کرنے والے پر ہے جب تک کہ مظلوم زیادتی نہ کرے۔ یعنی اس سے زیادہ برا بھلا نہ کہے کہ جتنا اس کو کہا گیا ہے۔ تو علی مرزا کے بارے یہ تاثر کہ وہ اس بارے مظلوم ہے، بالکل غلط ہے۔ اس نے اپنے مخالفین کے بارے جو زبان استعمال کی ہے، وہ فحش زبان ہے۔ علی مرزا سے ایک سوال ہوا ہے کہ آپ تابعین کو غلیظ اور جھڈو کہتے ہیں، علماء کو شیاطین کہتے ہیں، امام مالک کو ٹنی کہا ہے اور بزرگوں کے ختنے چیک کرنے کا کہتے ہیں تو آپ کے مخالفین کہتے ہیں کہ آپ یہ بازاری زبان کیوں استعمال کرتے ہیں؟ تو علی مرزا صاحب کا جواب ہے کہ ان کی باتوں کو سیاق وسباق سے کاٹ کر بیان کیا جاتا ہے لہذا وہ اپنے سیاق وسباق کے ساتھ ان الزامات کی وضاحت کریں گے۔ اس سے پہلے بھی ہم نے علی مرزا صاحب کی علماء کے بارے ایک ویڈیو شیئر کر کے ان کی زبان پر انہیں توجہ دلائی تھی کہ جس میں وہ علماء کو کہہ رہے تھے کہ میں "لا کے تہاڈے ہتھ وچ پھڑا دیاں گا" یعنی تمہاری شلوار اتار کر تمہارے ہاتھ میں پکڑا دوں گا۔ اور یہ بھی کہا کہ علماء کو اپنے حجروں میں بچے اور بچیاں دستیاب ہوتی ہے اور اس سے کوئی ایک مدرسہ بھی مستثنی نہیں، نعوذ باللہ۔ اب سیاق وسباق کے ساتھ ذرا علی مرزا کی وضاحت ملاحظہ فرمائیں کہ وہ یہ کہتے ہیں کہ سلف کے ختنے چیک کرنے کا جو انہوں نے کہا ہے، وہ انہوں نے کہا تو ہے لیکن وہ پاکستان کے تناظر میں بات کی تھی کہ ہندو دہشت گرد مسلمانوں کی صفوں میں مولوی بن کر گھس جاتے ہیں، جمعے پڑھاتے ہیں۔ تو پاکستان میں جب ہم کسی کو کہتے ہیں کہ تمہارے ختنے چیک کرنے ہیں تو اسے برا نہیں لگنا چاہیے۔ اور برا تو اسے ہی لگے گا کہ جس کے ختنے نہ ہو۔ تو جو کتاب وسنت کی بات کرتا ہے، اس کے ختنے ہم چیک کیے بغیر اس کی بات مان لیتے ہیں۔ کتاب وسنت کی بات اگر شیطان کرے تو ختنے تو ہم اس کے بھی چیک نہیں کرتے۔ بڑی مہربانی ہے جی آپ کی اس عنایت کی کہ آپ نے سب مولویوں سے ختنے چیک کروانے کا مطالبہ نہیں کیا۔

##############################
https://web.facebook.com/hm.zubair.52/posts/3250535384976204
علی مرزا اور غامدی صاحب از اسرار احمد خان ------------------------------------------------ تعصب زدہ علی مرزا، ڈنگر مولویوں کی کھیپ میں، ایک خوبصورت اضافہ ہے۔ کتابوں کے ٹکرے نکال کر سطحی باتیں اور سطحی فتوے۔ اب چونکہ عوام بھی ایسی ہی ہے تو مرزے نے ایسوں میں ایک مارکیٹ بنا لی ہے۔ تعصب کی وہ ایسی عجیب و غریب مثال ہے کہ مولوی جس کے خلاف ہوں، وہ کوئی ٹوم، ڈک، ہیری ہو، وہ اسے اپنا امام بنا لے گا۔ غامدی صاب نے کل سلیم صافی کے ساتھ انٹرویو میں ایک لائن یہ بولی کہ اسلام نے قبائلی عصبیت کو دبا دیا لیکن امیر معاویہ رضی اللہ عنہ کے دور میں دوبارہ ظاہر ہونی شروع ہو گئی۔ وہ کوئی پروگرام کا موضوع نہیں تھا، درمیان میں ایک لائن تھی۔ جس پر علی مرزے نے ویڈیو لانچ کر کے غامدی کی تعریفوں کے پل باندھ دیئے کہ انہوں نے امیر معاویہ رضی اللہ عنہ کا نام لے کر ان پر تنقید کر کے حق ادا کر دیا۔ میرے کئی طالب علم مجھ سے ناراض ہوتے تھے کہ آپ غامدی کو آڑے ہاتھوں نہیں لیتے، اس پر کہ وہ امیر معاویہ رض پر تنقید نہیں کرتے اور خلافت وملوکیت کے موضوع پر کھل کر رائے نہیں دیتے- اب اللہ کا شکر ہے، وہ سب مطمئن ہیں۔ اس گدھے کو یہ نہیں پتا کہ غامدی کے نظام فکر میں خلافت وملوکیت کو دیکھنے کا انداز بالکل ہی مختلف ہے۔ وہ اس کے نزدیک دینی سے زیادہ خالص دنیوی معاملات تھے۔ حسین رضی اللہ عنہ، حسن رضی اللہ عنہ، کربلا وغیرہ غامدی صاب کے نزدیک بس تاریخی جھوٹے سچے واقعات سے زیادہ کچھ نہیں۔ اور مرزا اور اس کے سٹوڈنٹ غامدی صاب سے محض اس لیے ناراض تھے کہ بنو امیہ پر تنقید نہیں کرتا۔ مرزے کے دماغی لیول کا اس سے اندازہ لگائیں۔ مرزا جن چھوٹی چھوٹی باتوں پر مولویوں پر صبح شام تنقیدیں کرتا ہے، غامدی تو بالکل اس کا دوسرا اینڈ ہیں۔ جن سورسزز کی بنیاد پر وہ لوگوں کو برا بھلا کہہ رہا ہے، غامدی تو سرے سے ان سورسز کا ہی انکاری ہے۔  Israr Ahmed Khan

##############################
https://web.facebook.com/hm.zubair.52/posts/3250142048348871
کیا عورت کے لیے غسل جنابت میں سر کا مسح کافی ہے؟ --------------------------------------------------------- دوست کا کہنا ہے کہ شادی شدہ ہوں، فرسٹریشن کا شکار رہتا ہوں، بیوی تعاون نہیں کرتی۔ سردیوں میں یہ بہانہ ہے کہ ٹھنڈ لگتی ہے، نہانے کے بعد بال گیلے رہ جاتے ہیں، سکھانے مشکل ہیں۔ بچے بڑے ہو رہے ہیں، کبھی ان کا بہانہ ہے۔ تعلق قائم نہ ہو تو میرا منہ پھولا رہتا ہے اور قائم ہو جائے تو اس کا پھول جاتا ہے۔ اور مہینے میں پچیس دن یہی کیفیت رہتی ہے۔ کیا اس بارے شریعت میں کوئی آسانی نہیں ہے کیا کہ وہ غسل کے وقت صرف سر کا مسح کر لیا کرے۔  جواب: یہ ہر دوسری بیوی کا مسئلہ ہے، کسی ایک کا نہیں۔ اور بیوی کا اصل مسئلہ یہ نہیں ہے، اس کو اچھے سے سمجھ لیں۔ اس کا اصل مسئلہ کچھ اور ہوتا ہے، باقی سامنے کے مسائل یہی ہوتے ہیں کہ بال دھونے مشکل لگتے ہیں، ٹھنڈ میں غسل نہیں ہوتا وغیرہ وغیرہ۔ کہنے کا مطلب یہ ہے کہ یہ بھی مسائل ہیں لیکن یہ ضمنی مسائل ہوتے ہیں، اس کے پیچھے اصل مسائل کچھ اور ہوتے ہیں اور وہ رویوں کے مسائل ہیں۔ اور اگر مسئلے کو حل کرنا ہے تو پہلے بیوی کے اصل مسائل کو ایڈریس کریں جو ہو سکتا ہے کہ شادی کے شروع میں تو شاید خود بھی اس کے لیے واضح نہ ہوں لیکن شادی کے دس بارہ سال بعد تو واضح ہو ہی جاتے ہیں۔ دوسرا جہاں تک شرعی مسئلے کا تعلق ہے تو عورت نے اگر پہلے سے بال باندھ رکھے ہوں تو اس کے لیے غسل جنابت میں بالوں کو کھول کر پورا دھونا لازم نہیں ہے بلکہ اگر وہ بندھے ہوئے بالوں پرتین چلو پانی ڈال لے تو کافی ہے۔ صحیح مسلم کی روایت میں ہے کہ حضرت ام سلمہ رضی اللہ عنہ کہتی ہیں کہ میں نے آپ صلی اللہ علیہ وسلم سے سوال کیا کہ میں اپنے سر کے بالوں کو اچھی طرح باندھ کر رکھتی ہوں تو کیا غسل جنابت کے وقت انہیں کھولوں؟ تو آپ نے فرمایا کہ نہیں، ضروری نہیں ہے، اتنا بھی کافی ہے کہ تم تین چلو پانی ان پر ڈال لو۔  صحیح مسلم ہی کی ایک اور روایت میں ہے کہ حضرت عائشہ رضی اللہ عنہ کو معلوم ہوا کہ حضرت عبد اللہ بن عمر رضی اللہ عنہ عورتوں کو یہ فتوی دیتے ہیں کہ وہ غسل جنابت کے وقت اپنے سر کے بندھے ہوئے بال کھول کر پوری طرح دھوئیں۔ تو حضرت عائشہ رضی اللہ عنہا نے کہا کہ ابن عمر رضی اللہ عنہ یہ کیوں نہیں فتوی دے دیتے کہ عورتیں اپنے سر کے بال ہی منڈوا دیں۔ میں آپ صلی اللہ علیہ وسلم کے ساتھ غسل جنابت کرتی تھی اور اپنے سر پر تین چلو پانی ڈال لیتی تھی۔ فقہاء میں اس بارے اختلاف ہے کہ عورت کے بال اگر بندھے ہوں تو اس کے لیے بالوں کو کھولنا ضروری ہے یا نہیں؟ جمہور فقہاء حنفیہ، مالکیہ اور شافعیہ کا کہنا یہ ہے کہ اگر بالوں کی جڑ تک پانی پہنچ جائے تو بال کھولنے کی ضرورت نہیں ہے۔ البتہ حنابلہ کے نزدیک جنابت اور حیض کے غسل میں فرق کیا گیا ہے۔ ان کا کہنا ہے کہ غسل جنابت چونکہ بار بار کرنا پڑتا ہے لہذا شریعت میں اس رخصت کا تعلق غسل جنابت سے ہے۔ اور حیض کا غسل چونکہ اسے مہینے میں ایک بار کرنا ہے، تو اس میں اس نے اپنے بال کھول کر دھونے ہیں۔ واللہ اعلم بالصواب

##############################
https://web.facebook.com/hm.zubair.52/posts/3247768275252915
بڑا مسئلہ --------- بعض لوگوں کے مسائل سن کر اندازہ ہوتا ہے کہ ان کا اصل مسئلہ یہ ہے کہ ان کے تمام مسائل حل ہو چکے ہیں۔ اب ان کا صرف ایک ہی مسئلہ رہ گیا ہے کہ انہیں کوئی مسئلہ نہیں ہے۔ اور یہ واقعی میں اتنا بڑا مسئلہ ہے کہ اس کا نہ صرف کوئی حل نہیں بلکہ اگلے کو یہ سمجھانا بھی مشکل ہو جاتا ہے کہ آپ کو کوئی مسئلہ نہیں ہے۔ بڑا مسئلہ عموما ذہنی ہوتا ہے اور وہاں ہوتا ہے جہاں آسائش زیادہ ہو کہ گھر بہترین ہے، سواری اچھی ہے، ملازمت اور کاروبار چل رہا ہے، آمدن میں کچھ کمی نہیں، شادی ہو چکی، بچے بھی ہیں، لیکن خوشی نہیں ہے۔ انسان کے جینوئن مسائل تو پانچ سات سے زیادہ نہیں، باقی سارے تو اس نے بنا رکھے ہیں، اور کچھ نہیں۔ اور اس کے اصل مسائل یہی ہیں جو اس نے بنا رکھے ہیں۔ آزمائش ------- ملحد کا کہنا ہے کہ انسانوں کو آزمائش میں دیکھ کر لگتا ہے کہ خدا بڑا ظالم ہے۔ تو آزمائش دو قسم پر ہے؛ ایک وہ کہ جسے انسان، انسان پر مسلط کر رہا ہے اور دوسری وہ جو خدا کی طرف سے ہے۔ خدا نے تو انسانوں کو ایک دوسرے پر ظلم سے روکا ہے لہذا جنگ وجدال میں جب انسان بستیوں کی بستیاں تباہ کر دیتا ہے تو اس ظلم کی نسبت خدا کی طرف کیونکر ہو سکتی ہے! ایک سیریل کلر نے کسی انسان کو بے دردی سے قتل کر دیا تو ظالم تو انسان ہوا نہ کہ خدا۔ اور خدا تو اس کے ظلم پر غضب ناک ہونے والا ہے، اسے سزا دینے والا ہے، جیسا کہ اس نے اس کا وعدہ کر رکھا ہے لہذا یہ خلط مبحث ہے۔ اور یہ بھی کہ خدا کو ظالم ٹھہرانے کے لیے اس کو پہلے موجود ماننا پڑے گا۔ جب خدا ہے ہی نہیں تو ظالم کون ہے! آزمائش کی دوسری صورت وہ ہے کہ جو خدا کی طرف سے ہے جیسا کہ بیماری اور معذوری وغیرہ۔ اس میں اگر آپ غور کریں تو پیچھے وجہ انسان ہی ہے یعنی اس کے کرتوت جیسا کہ خدا نے کہا ہے کہ بحر وبر میں انسان کے کرتوں کی وجہ سے فساد برپا ہو گیا ہے۔ انسان کی ترقی یعنی انڈسٹریل ایج نے ہمارے صاف پانی کو آلودہ کیا اور ستھری فضا کو جراثیم سے بھر دیا۔ تو پینے کو صاف پانی میسر نہ ہو گا اور سانس لینے کو ستھری فضا نہ ہو گی تو انسان بیمار نہ ہو گا تو کیا ہو گا۔ یہ عجیب وغریب جسمانی بیماریاں غریبوں کو ہی کیوں لگتی ہیں، امیروں سے کیوں دور رہتی ہیں، ظاہری بات ہے کہ ان کا پانی اور فضا دونوں آلودہ ہیں۔ تو خود ہی بیماری اور معذوری کے اسباب پیدا کرو اور اب خدا کو کوسو تو یہ کتنا مناسب ہے! امتحان ------ کیا خوب کہا ہے کہ جب تم کسی کو آزمائش میں دیکھتے ہو تو یہ آزمائش اس کی نہیں، تمہاری ہے۔ آزمائش میں وہ نہیں، تم ہو۔ کاش کے ہم سمجھ پائیں۔ اس کی آزمائش تو جو ہے سو ہے کہ بیماری، معذوری یا غربت میں ہے، اللہ عزوجل اس کے بدلے شاید اسے اچھی آخرت دے دیں۔ لیکن ہم جو اس سے اظہار ہمدردی کر رہے ہیں کہ ہائے بیچارہ۔ تو اس اظہار ہمدردی کے اصلا لائق تم ہم خود ہیں۔ اپنے سے یہ ہمدردی کریں کہ اسے آزمائش میں دیکھنے کے بعد ہامارا امتحان ہو چکا۔ اور اگر ہم اس کی مدد کرنے کی اہلیت رکھتے ہوں اور نہ کی تو ہم اس امتحان میں ناکام ہو چکے۔ اصلا ہمدردی کے لائق تو ہم ہوئے کہ یہ بھی نہیں معلوم کہ امتحان کس کا ہو رہا ہے! قیامت والے دن معلوم ہوگا، او ہو، یہ تو میری آزمائش تھی۔

##############################
https://web.facebook.com/hm.zubair.52/posts/3246306355399107
کس نام سے

##############################
https://web.facebook.com/hm.zubair.52/posts/3120624034634007
مروجہ تصوف کی اصلاح پر احمد جاوید صاحب کا ایک اہم لیکچر ----------------------------------------------------------------- احمد جاوید صاحب تصوف کی روایت سے وابستہ ہونے کے باوجود مروجہ تصوف کی روایت کے اصلاح کے ایک بہت بڑے داعی ہیں اور اس مروجہ تصوف کو متقدمین تصوف حسن بصری وجنید بغدادی کے مزاج اور فہم پر واپس لانے کے لیے کوشاں ہیں۔ 

##############################
https://web.facebook.com/hm.zubair.52/posts/2912426368787109
آل سعود اور عثمانی سلاطین کا تقابلی مطالعہ [قسط اول] ------------------------------------------------------- ہماری سوچی سمجھی رائے یہی ہے کہ سعودی عرب کے حالیہ حکمران خاندان آل سعود اور اس سے ماقبل سلطنت عثمانیہ کے حکمران خاندان عثمانی ترکوں میں خیر کے پہلو بھی ہیں اور شر کے بھی لیکن دونوں خاندانوں میں خیر کا پہلو غالب ہے لہذا اللہ عزوجل سے امید ہے کہ ان سے درگزر کا معاملہ فرمائے لیکن یہ بھی عین ممکن ہے کہ ان دونوں کو ان کے شر کی وجہ سے پکڑ لے اور بالکل معاف نہ کرے، واللہ اعلم۔ البتہ ہم ان دونوں خاندانوں کے خیر کی وجہ سے ان سے محبت رکھتے ہیں اور ان میں موجود شر سے اعلان براءت کرتے ہیں اور ان دونوں ریاستوں کو ایسی مسلمان ریاستیں سمجھتے ہیں کہ جنہوں نے دین کی بہت زیادہ خدمت کی ہے۔ کچھ عرصے سے ہمارے بعض دوستوں نے آل سعود اور عثمانی سلاطین کا تقابل شروع کر رکھا ہے کہ جس میں آل سعود کو عثمانی ترکوں کے مقابلے میں ڈاکو لٹیرے، غاصب، باغی اور خوارجی تک ثابت کیے جانے کی کوشش کی جاتی ہے اور جو کچھ زیادہ مہربان وست ہیں تو وہ تو عرب بادشاہوں کو "سور" اور "خنزیر" جیسی گالیاں دینے سے بھی باز نہیں آتے جبکہ دوسری طرف عثمانی سلاطین کو خلفاء بنا کر یوں پیش کرتے ہیں جیسے وہ کوئی مقدس گائے ہوں۔ ہماری نظر میں اس تقابلی جائزے کے پیچھے محض مسلکی تعصب کارفرما ہے کیونکہ سعودی بادشاہ، سلفی فکر رکھتے ہیں اور عثمانی سلاطین، حنفی المذہب تھے۔  ہم جب آل سعود اور عثمانی سلاطین کے نظام حکومت اور کردار کا جائزہ لیتے ہیں تو اس نتیجے پر پہنچتے ہیں کہ حالیہ سعودی عرب میں جتنا اور جیسا اسلام نافذ ہے، عثمانی سلطنت میں اس سے کم اسلام نافذ تھا لہذا نظام کے اعتبار سے سعودی حکومت، عثمانی سلطنت سے زیادہ اسلامی ہے۔ دوسرا اللہ کے ہاں معلوم نہیں دونوں کا کیا مقام ہو گا، ہم اس بارے کچھ نہیں کہہ سکتے البتہ آل سعود اور عثمانی سلاطین کی تاریخ پڑھ کر یہ ضرور اندازہ ہوتا ہے کہ ظاہری اعتبار سے آل سعود کی دینداری واضح طور عثمانی سلاطین سے بڑھی ہوئی نظر آتی ہے۔  بہرحال یہ میرا ایک تجزیہ ہے اور اس سے آپ کو دلیل کی بنیاد پر اختلاف ہو سکتا ہے۔ بس کرنے کا کام صرف یہ ہے کہ جو تاریخی حقائق میں بیان کر رہا ہوں، آپ ان کے مصدر کا تعین کر دیں۔ اور پھر یہ واضح کر دیں کہ ہمارے مصادر ناقابل اعتبار ہیں اور آپ اس کے برعکس جو دوسرا موقف رکھتے ہیں تو اس کے مصادر ہمارے بیان کردہ مصادر سے زیادہ مستند ہیں اور ان ان وجوہات سے ہیں۔ بس اتنی سی بات ہے۔ باقی اللہ عزوجل نے ہم انسانوں کو اختلاف کے لیے پیدا کیا ہے اور ہم یہ کرتے رہیں گے جیسا کہ ارشاد باری تعالی ہے: وَلَوْ شَاءَ رَبُّكَ لَجَعَلَ النَّاسَ أُمَّةً وَاحِدَةً ۖ وَلَا يَزَالُونَ مُخْتَلِفِينَ (118) إِلَّا مَن رَّحِمَ رَبُّكَ ۚ وَلِذَٰلِكَ خَلَقَهُمْ۔  باقی یہ کہ میں مسلکی تعصب میں سعودی عرب کو سلطنت عثمانیہ سے بہتر اسلامی حکومت قرار دے رہا ہوں تو آپ یہ بھی کہہ سکتے ہیں لیکن اتنا کہنا چاہوں گا کہ جب عصر حاضر کی دو جہادی تحریکوں، تحریک طالبان افغانستان اور القاعدہ کا ہم نے اپنی کتاب "عصر حاضر میں تکفیر، خروج، جہاد اور نفاذ شریعت کا منہج" میں تقابلی مطالعہ پیش کیا تو وہاں واضح طور تحریک طالبان افغانستان کو القاعدہ پر ترجیح دی ہے۔ ایک محقق کا کام مسلکی تعصب اور فرقہ واریت سے بالاتر ہو کر حقائق کی جانچ پڑتال ہوتی ہے، لیکن ہوتا یہی ہے کہ جب نتیجہ مخالف فرقے کے حق میں جاتا ہو تو مخالفین محقق کو حق گو کہنا شروع کر دیتے ہیں لیکن جب ان کے خلاف جاتا ہو تو وہی محقق مسلک پرست بن جاتا ہے۔ مسلک پرست محقق وہ ہوتا ہے کہ جس کی ہر تحقیق صرف اپنے مسلک ہی کے صحیح ہونے کی طرف اشارہ کر رہی ہو۔ سعودی عرب کے نظام پر یہ تنقید کی جاتی ہے کہ یہ ملوکیت ہے لیکن مجھے یہ بتلائیں کہ ملوکیت کی کون سی تعریف ایسی ہے کہ جس پر دولت عثمانیہ پوری نہ اترتی ہو ؟ کیا وہاں باپ کے بعد بیٹا جانشین نہیں بنتا تھا ؟ کیا وہاں چھ صدیوں تک ایک ہی خاندان کی حکومت نہیں رہی ؟ کیا اس خاندان نے بزور شمشیر اپنی حکومت قائم نہیں کر رکھی تھی ؟ تو اور ملوکیت کس کو کہتے ہیں ؟ دوسرا بڑا نقد یہ ہے کہ سعودی عرب کا نظام مکمل طور اسلامی نہیں ہے کہ وہاں سودی کاروبار کو حکومت وقت نے جواز بخش رکھا ہے جو خدا اور اس کے رسول صلی اللہ علیہ وسلم کے خلاف اعلان جنگ ہے۔ اس کا جواب یہ ہے کہ مانا کہ سعودی عرب کا نظام مکمل طور اسلامی نہیں ہے اگرچہ اس کا آئین اسلامی ہے، اس میں شک نہیں۔ لیکن سعودی عرب کے نظام میں دو بڑی خیریں موجود ہیں؛ ایک یہ کہ ان کا آئین کتاب وسنت کو فائنل اتھارٹی قرار دیتا ہے اور اسی کو یعنی کتاب وسنت ہی کو مملکت کا آئین قرار دیا گیا ہے اور کتاب وسنت کی کسی متعین تعبیر کو بھی قانون کے طور نافذ کرنے سے گریز کیا گیا ہے جیسا کہ دستور کی پہلی دفعہ میں ہے: "مملکت سعودیہ مکمل طور پر خود مختار عرب اسلامی ملک ہے، اس کا دین ''اسلام''، دستور کتاب اللہ اور سنت رسولؐ، زبان عربی اور دارالحکومت ''الریاض'' ہے۔ اور دفعہ 48 میں ہے: "تمام عدالتیں پیش ہونے والے جملہ مقدمات میں شریعت اسلامیہ کے احکامات کے مطابق فیصلہ کریں گے جس طرح کہ وہ کتاب اللہ اور سنت رسولؐ سے ثابت ہیں۔ اور ولی الامر (امیر) کی طرف سے نافذ کردہ ان قوانین کے مطابق فیصلہ کریں گی جو کتاب اللہ اور سنت رسولؐ کے مخالف نہ ہوں۔"  اسی طرح دفعہ 46 میں ہے: "عدلیہ'' ایک آزاد اور بااختیار ادارہ ہو گا جس پر شریعت اسلامیہ کی بالادستی و برتری کے علاوہ اور کوئی بالادستی نہیں ہوگی۔" اور سعودی عرب کے نظام میں دوسرا خیر یہ ہے کہ کتاب وسنت کی تعبیر کا کام سکہ بند علماء پر چھوڑ دیا گیا ہے کہ وہاں کی عدالتوں میں قاضی اور ججز حضرات علماء وفقہاء ہوتے ہیں جو ملکی آئین یعنی کتاب وسنت کے مطابق فیصلے کرتے ہیں۔ لہذا سعودی عرب میں کوئی متعین قانون نافذ نہیں ہے بلکہ کتاب وسنت براہ راست نافذ ہیں یعنی ان کی نصوص۔ اور ان نصوص کی تعبیر علماء پر چھوڑ دی گئی ہے۔ البتہ سعودی عرب نے "نظام" کے نام سے کچھ قوانین کو نافذ کیا ہے کہ ان کے نزدیک یہ "نظام" شریعت کے دائرے سے باہر کی چیز ہے جیسا کہ ویزہ اور دوسری اقوام سے تجارتی لین دین کے قوانین وغیرہ۔ ان کے نزدیک جہاں دوسری اقوام سے لین دین کا معاملہ آتا ہے تو اس پر اسلامی دستور لاگو نہیں ہو گا جیسا کہ دستور کی دفعہ 81 میں ہے: "اس دستور کو ان معاہدات اور بین الاقوامی سمجھوتوں پر نافذ العمل نہیں کیا جائے گا جو مملکت نے دوسری حکومتوں اور بین الاقوامی تنظیموں سے طے کئے ہوئے ہیں۔"  اگرچہ اس معاملے میں سعودی عرب سے اختلاف کیا جا سکتا ہے کہ "نظام" کی بعض چیزیں شریعت کے دائرے میں براہ راست آتی ہیں لیکن کہنے کا مقصد یہ ہے کہ وہاں انسانی زندگی کے ایک بڑے دائرے میں کتاب وسنت نافذ ہے بلکہ نظام سے متعلق اگرچہ عدالتیں علیحدہ سے بنی ہوئی ہیں لیکن نظام کے تحت کوئی مسئلہ اگر کسی شرعی عدالت میں چلا جائے تو اس کا فیصلہ شریعت کی روشنی میں ہی ہوتا ہے اور وہ نافذ العمل بھی ہوتا ہے۔ تو سعودی عرب میں دو قانونی نظام چل رہے ہیں؛ ایک شرعی قانون اور دوسرا نظام کے عنوان سے دنیاوی قوانین۔ دوسری طرف سلطنت عثمانیہ سے سعودی عرب کو جو عدالتی نظام وراثت میں ملا تھا، اس میں فوجداری قانون فرانسیسیوں کا تھا کہ جسے ختم کر کے مملکت میں اسلامی حدود کا نفاذ کیا گیا۔ سلطنت عثمانیہ نے فرنچ ضابطہ فوجداری کو اپنے ہاں 1840ء میں نافذ کیا تھا۔ یہ واضح رہے کہ انیسیویں صدی کے آغاز سے ہی سلطنت عثمانیہ میں یورپین ممالک کے قوانین کا نفاذ شروع ہو چکا تھا اور انیسیویں صدی کے اختتام تک صورت حال یہ تھی کہ سلطنت عثمانیہ میں سوائے ایک سول لاء یعنی مجلہ الاحکام العدلیہ کے ہر قانون یورپی اقوام سے ماخوذ ومستعار تھا اور مجلہ الاحکام العدلیہ کا نفاذ بھی اس عرف کے ساتھ تھا کہ عدالتوں میں قاضی حضرات اس کے مطابق فیصلہ کرنے کے پابند نہیں تھے۔ تو گویا سلطنت کا واحد اسلامی قانون بھی آپشنل ہی تھا۔  البتہ انیسیویں صدی عیسوی سے پہلے سلطنت عثمانیہ کے قانونی مصادر میں شریعت [فقہ حنفی] کے علاوہ، قانون [عثمانی سلاطین کے تحریری فرامین]، قومی وملکی رسم ورواج اور مقتدر سلطان کے فرامین شامل ہوتے تھے۔ اگرچہ کہا یہی جاتا تھا کہ عثمانی سلاطین کے فرامین، شریعت سے بالاتر نہیں تھے لیکن عملا ایسا نہیں تھا۔ اس کی وجہ یہ تھی کہ عثمانی سلاطین نے جو چیزیں اپنے فرمان کے ذریعے بطور قانون نافذ کروانی ہوتی تھیں تو وہ علماء وفقہاء سے زبردستی اس کے حق میں فتوے لے لیتے تھے جیسا کہ سلطان محمد الفاتح نے سب سے پہلے بھائی کے قتل کا قانون نافذ کیا تھا اور اس کے فرمان میں یہ بھی لکھا ہوا تھا کہ اس نے علماء وفقہاء کی اجازت سے یہ قانون جاری کیا ہے۔ اس قانون کے مطابق عثمانی خلیفہ کے لیے یہ فرض تھا کہ وہ اپنے تمام بھائیوں کو قتل کروا دے یہاں تک کہ سلطان محمد الفاتح نے تو اپنے شیر خوار یعنی دودھ پیتے بھائی کو قتل کروا دیا تھا۔ [جاری ہے]

##############################
https://web.facebook.com/hm.zubair.52/posts/2910792662283813
آل سعود اور عرب بادشاہوں کو کوسنے والے غیرت مند پاکستانیوں کی خدمت میں -------------------------------------------------------------------------------- پہلے تو جتنی لعن طعن اور گالیاں عرب امارات کے بادشاہوں اور آل سعود کو دے چکے ہیں، اس میں میری طرف سے بھی دو کا اضافہ کر دیں۔ اب اس کے بعد کچھ سنجیدہ سوال ہیں، ان کے جواب دے دیں۔  تمہیں اعتراض یہ ہے کہ انڈیا کشمیر میں ظلم کر رہا ہے اور عرب دنیا انڈیا کے ساتھ معاشی معاہدے کرتی پھر رہی ہے۔ تو تمہاری حکومت نے بھی یہی کام کیا ہے کہ جب چین سنکیانگ میں مسلمانوں پر ظلم کر رہا تھا تو تم سی۔پیک کی خوشیاں منا رہے تھے۔ اور سنکیانگ کے مسلمانوں کے لیے میڈیا میں کوئی آواز نظر آ رہی تھی تو ہیومن رائٹس والوں کی تھی، اگرچہ وہ یہ سب کچھ اپنے ایجنڈے کے لیے کر رہے تھے لیکن اس وقت تمہاری یہ ساری غیرت کدھر تھی ؟ یہ ٹوئٹر کی مہم جوئی، یہ فیس بک اور واٹس ایپ پوسٹیں۔ اسی طرح اب تمہارا کہنا یہ ہے کہ پاکستان، ایرانی صدر کو بلوا کر بہترین میڈل سے نوازے تا کہ عربوں کو ان کی اوقات یاد آئے۔ تو بھئی پہلے عربوں کو ان کا قرضہ واپس کر دو، اس کے بعد جتنے مرضی میڈل بانٹتے پھرنا۔ مقروض کا ہاتھ ہمیشہ نیچے ہی ہوتا ہے۔ تم نے عربوں کو کیا سبق سکھانا ہے، پہلے ان کا ادھار تو واپس کر دو۔ انہیں کا کھا کر ان کو سبق سکھانے کے نعرے اچھے نہیں ہیں۔ اسے غیرت نہیں کہتے کہ اپنا گھر چلانے کے لیے جس سے تیل ادھار لے رکھا ہو، اسی کو گالیاں دیتے جاؤ۔ تو مقروض آدمی ریکوئیسٹ کر سکتا ہے، سو وہ تم عربوں سے کر لو۔ میں یہ نہیں کہتا کہ آل سعود ٹھیک کر رہے ہیں، بالکل غلط کر رہے ہیں۔ میرے کہنے کا مقصد صرف اتنا ہے کہ حکمران سب ایسے ہی ہوتے ہیں، اس حمام میں سب ننگے ہیں، صرف عربوں کو گالیاں دینے کا فائدہ نہیں۔ آل سعود سے پہلےخود عثمانی کیا تھے ؟ سلطان محمد الفاتح نے باقاعدہ بھائی کے قتل کا قانون نافذ کروایا اور اس کے بعد جو عثمانی شہزادہ سلطان بنتا تو سب سے پہلے اپنے بھائیوں کو قتل کرواتا اور وہ اسے شرعا جائز سمجھتے تھے بلکہ انہوں نے اس کے حق میں علماء کے فتاوی جمع کر رکھے تھے۔  اب ہم آل سعود کو گالیاں دے کر عثمانیوں اور پاکستانیوں کو ہیرو بنائیں گے ؟ صرف اس لیے کہ وہ ہمارے فرقے کے تھے یا ہیں اور یہ نہیں ہیں۔ اب ایک گندگی کا ڈھیر، دوسرے گندگی کے ڈھیر کو یہ کہتا اچھا لگے گا کہ تم تو گندگی کے ڈھیر ہو۔ ایک بے غیرت قوم دوسری بےغیرت قوم کو یہ کہتی اچھی لگے گی کہ تم تو ہو ہی بے غیرت۔ کیا بات کرتے ہو بھائی صاحب!

##############################
https://web.facebook.com/hm.zubair.52/posts/2910715005624912
میاں بیوی کا واٹس ایپ ویڈیو کال پر فحش گفتگو کرنا اور ایک دوسرے پر پوشیدہ جسمانی اعضاء ظاہر کرنا ----------------------------------------------------------------------------------- بیرون ملک مقیم بعض دوستوں کا سوال ہوتا ہے کہ وہ یعنی میاں بیوی بعض اوقات واٹس ایپ ویڈیو کال پر فحش گفتگو کرتے ہیں اور ایک دوسرے پر اپنے جسم کے بعض اعضاء کو ظاہر بھی کرتے ہیں تو کیا یہ سب جائز ہے ؟ جواب: میاں بیوی کے لیے ایک دوسرے سے نہ تو فحش گفتگو کرنا ممنوع ہے اور نہ ایک دوسرے کے جسم کو دیکھنا۔ قرآن مجید کے بیان کے مطابق دونوں ایک دوسرے کا لباس ہیں لہذا ایک دوسرے کا جسم مکمل طور دیکھ سکتے ہیں۔ ایسی تمام روایات ثابت نہیں ہیں کہ جن میں یہ موجود ہے کہ شوہر کے لیے اپنی بیوی یا بیوی کے لیے اپنے شوہر کی شرم گاہ (sex organs) کو دیکھنا جائز نہیں ہے۔  لیکن ممانعت کا پہلو شرعی نہیں ہے بلکہ نفسیاتی اور معاشرتی ہے۔ میں عموما جوڑوں کو یہ مشورہ دیتا ہوں کہ وہ جب اکیلے میں مکمل بے لباس ہوں تو بھی ایک چادر اپنے اوپر اوڑھ لیں، اس مشورے کا تعلق نفسیات سے ہے کہ یہ چادر نہ لینے کا نتیجہ یہ نکلے گا کہ سیکس دماغ کو چڑھے گا، خاص طور مرد کے، اور وہ یا تو سرعت انزال کا شکار ہو جائے گا، یا پھر اس کے سیکس میں وحشی پن (aggressiveness) پیدا ہو جائے گی۔ قرآن مجید نے بھی جو میاں بیوی کو ایک دوسرے کا لباس کہا ہے تو اس سے یہی سمجھ آتی ہے کہ وہ لباس میں ہوتے ہوئے ایک ہو جاتے ہیں یعنی ایک لباس میں ہوتے ہوئے ان کے جسم کا کوئی عضو ایک دوسرے سے پوشیدہ یا چھپا ہوا نہیں رہ جاتا۔  اسی طرح جب فزیکلی میاں بیوی ایک دوسرے کے جسمانی اعضاء کو دیکھ سکتے ہیں تو ویڈیو میں بھی دیکھ سکتے ہیں، اس میں کوئی شرعی ممانعت نہیں ہے۔ لیکن ممانعت کی اصل وجہ معاشرتی ہے کہ اس طریقے میں اس ویڈیو یا آڈیو کے لیک (leak) ہو جانے یا غیر محفوظ ہونے کا اندیشہ ہوتا ہے۔ تو پھر کیا کریں ؟ حل تو وہی ہے کہ میاں بیوی ساتھ رہیں۔ اور اگر فی الحال ایسا ممکن نہیں ہے تو پھر کیا حل ہے ؟ ان حالات میں صبر کرنا اور روزے رکھنا، خاص طور اس شخص کے لیے جو نماز بھی مشکل سے پڑھ پاتا ہو، قابل عمل مشورہ نہیں ہے۔ دو چار دن صبر کر لے گا، پھر ؟ اس کا حل بعض لوگوں نے یہ نکالا کہ ہم کسی ایسی ایپ سے کہ جس سے آواز بدل جاتی ہو، آواز بدل کر گفتگو کر لیتے ہیں۔ اور اسی طرح ویڈیو کال میں بھی اپنا چہرہ ظاہر نہیں ہونے دیتے، صرف پرائیوٹ پارٹس دیکھ لیتے ہیں، کہ اس کے بعد کوئی آئیڈینٹٹی باقی نہیں رہ جاتی کہ جس سے یہ معلوم ہو سکے کہ یہ ہماری ہی ویڈیو ہے۔ اس پر میں یہی کہوں گا کہ اس کے شرعی طور ممنوع ہونے کی کوئی دلیل میرے علم میں تو کم از کم نہیں ہے البتہ ممانعت کی کل وجہ وہی ہے جو میں اوپر بیان کر چکا ہوں۔ اور اب یہ میرا فیلڈ نہیں ہے بلکہ ایک کمپویٹر سائٹسٹ کا فیلڈ ہے جو یہ بہتر طور بیان کر سکتا ہے کہ واٹس ایپ ویڈیو کال کس حد تک محفوظ ہے اور کس حد تک نہیں۔ ویسے اگر غیر محفوظ ہونے کی بات کریں تو اب تو کچھ بھی محفوظ نہیں ہے۔ آپ اپنے پارٹنر کے ساتھ بیڈ روم میں ہیں اور آپ کے پاس سائیڈ ٹیبل پر آپ کا موبائل پڑا ہے تو اس کا مائیکرو فون اور کیمرہ آپ دونوں کی پرائیوٹ گفتگو اور حرکات وسکنات کو کیچ کر کے آگے کسی ہیکر کو پہنچا سکنے کا ذریعہ بن سکتا ہے۔ کسی پبلک پلیس پر موجود واش روم میں خفیہ کیمرہ لگا ہو سکتا ہے وغیرہ۔ تو ہم صرف امکان کی بات نہیں کر رہے کہ امکان کی دنیا تو بہت وسیع ہے بلکہ یہ کہ عملا ایسا ہو رہا ہو یعنی واٹس ایپ ویڈیو کال لیک ہو رہی ہو یا کسی تیسرے تک اس کا ڈیٹا پہنچ رہا ہو یا کہیں ویب سرور پر وہ محفوظ ہو رہا ہو اور وہاں سے اس کے چوری ہونے کا اندیشہ ہو تو ایسی صورت میں ایسی ویڈیو کالز سے اجتناب ہی بہتر محسوس ہوتا ہے کہ اس میں خود میاں بیوی ہی کا بھلا ہے۔ لیکن اگر انہوں نے مجبوری میں ایسا کر لیا ہے تو اس کا کوئی شرعی گناہ نہیں ہے۔ واللہ اعلم

##############################
https://web.facebook.com/hm.zubair.52/posts/2900353213327758
شوہر فحش ویڈیوز دیکھنے پر مجبور کرتا ہے! --------------------------------------------- بعض خواتین کی طرف سے یہ سوال آتا ہے کہ ان کا شوہر انہیں فحش ویڈیوز دیکھنے پر مجبور کرتا ہے، بہت قرآن حدیث سنا لی لیکن اثر نہیں ہوتا، اور اصرار جاری ہے۔ اب بعض صورتوں میں شوہر یہ دھمکی دیتا ہے کہ اگر بیوی نے ایسا نہ کیا تو وہ باہر جا کر منہ ماری کرے گا اور بیوی گناہ گار ہو گی۔ اور بعض صورتوں میں طلاق کی دھمکی بھی دیتا ہے۔ بعض اہل علم سے پوچھا تو وہ کہتے ہیں کہ کسی صورت دیکھنا جائز نہیں اور عورت گناہ گار ہو گی لیکن طلاق کی دھمکی کی صورت کوئی قابل عمل حل بتلائیں۔ جواب: ایک بات تو ذہن میں رہے کہ سیکس، مرد کے خون (blood) میں ہے۔ اس لیے عورت کو یہ بات اچھی طرح سمجھ لینی چاہیے کہ مرد سیکس کے مسئلے میں کُول (cool) ہو، تو یہ ممکن نہیں۔ تو مرد اپنی جنسی جبلت کے اعتبار سے وحشی ہے، اس سے زیادہ کچھ نہیں البتہ شریعت نے اسے یہ کہا ہے کہ اپنی جبلی خواہشات کی تہذیب کرو اور اسی کو تہذیب نفس یا اصلاح نفس کہتے ہیں جیسا کہ ارشاد باری تعالی ہے کہ وہ شخص کامیاب ہو گیا کہ جس نے اپنے نفس کی تہذیب اور اصلاح کی۔ تو اللہ عزوجل نے انسان کی سرشت میں شر کا مادہ رکھا ہے اور پھر اس سے مطالبہ یہ ہے کہ اب اس کی تہذیب کر کے دکھا دے۔ جس طرح انسان کھانے کو دیکھ کر اس پر ٹوٹ نہیں پڑتا، جھپٹا نہیں مارتا، حیوانوں کی طرح نہیں کھاتا بلکہ پہلے کھانا اچھے سے لگاتا ہے، پھر اطمینان سے بیٹھتا ہے، اور سکون سے کھاتا ہے تو یہی معاملہ سیکس کی جبلت کے پورا کرنے کا بھی ہے۔ جس طرح انسانوں نے کھانے کی اشتہاء کو پورا کرنے میں اپنے نفس کی تہذیب کی، اسی طرح انہیں چاہیے کہ سیکس کی جبلت کو پورا کرنے میں بھی اپنے نفس کی تہذیب کریں۔ اگر نہیں کریں گے تو ان میں اور حیوانوں میں فرق باقی نہیں رہ جائے گا۔ تو جس طرح بعض مرد حیوانوں کی طرح کھانا کھاتے ہیں، تو اسی طرح بعض مرد جانوروں کی طرح سیکس کرنا چاہتے ہیں جو انسانیت کے رتبے سے گرنے والی بات ہے۔ ہمارے ماحول خاص طور انٹرنیٹ پر موجود فحش مواد نے مردوں کی سیکس کی جبلت کو ان کی بائیولاجیکل ضرورت سے بڑھا کر ذہنی ضرورت بنا دیا ہے۔ اور سیکس جب دماغ پر چڑھ جائے تو پھر کوئی چیز انسان کو مطمئن نہیں کر سکتی جیسا کہ بھوک انسان کے دماغ میں ہو تو پھر پیٹ کبھی نہیں بھرتا۔ تو سیکس ایک بائیولاجیکل ضرورت ہے اور رہے تو یہی اعتدال ہے۔ جب دماغ کو چڑھ جائے تو یہ فساد ہے۔ اور سوال میں پوچھا گیا کیس ایسا ہی ہے کہ جس میں سیکس دماغ کو چڑھ گیا ہے۔ تو ایسے میں اگر شوہر یہ دھمکی دیتا ہے کہ وہ باہر منہ ماری کرے گا تو اسے دینے دیں، اس کا بیوی کو کچھ گناہ نہ ہو گا۔  لیکن شوہر کی بات نہ ماننے کی صورت میں بیوی کو اگر طلاق کا ڈر اور خوف ہے تو ایسی صورت میں وہ مجبور ہو کر کراہت کے ساتھ اس میں شامل ہو جائے تو گناہ صرف شوہر کو ہو گا، بیوی کے بارے امید ہے کہ اللہ عزوجل اسے معاف فرمائیں گے جیسا کہ سورۃ النور میں ہے کہ اپنی لونڈیوں کو بدکاری پر مجبور مت کرو جبکہ وہ پاکدامن رہنا چاہتی ہیں تا کہ تم دنیا کا کچھ تھوڑا بہت فائدہ حاصل کر لو۔ اور جو انہیں بدکاری پر مجبور کرے گا تو ان کو مجبور کر دیے جانے کے بعد اللہ عزوجل درگزر کرنے والا اور رحم کرنے والا ہے۔ یہ آیت مبارکہ ان مالکوں کے بارے میں ہے کہ جو اپنی لونڈیوں کو بدکاری پر مجبور کرتے تھے تو اللہ عزوجل نے لونڈی سے درگزر کرنے کا اشارہ دیا ہے جبکہ گناہ کا سارا وبال مالک پر ڈالا ہے۔ لیکن کرنے کا کام یہی ہے کہ مردوں کو سیکس کی جبلت کو پورا کرنے میں تہذیب نفس کے طریقے سکھائے جائیں۔ بھائی جب دنیا کا ہر کام سیلقے سے کرتے ہو یا کرنا چاہتے ہو یا کرنے کو پسند کرتے ہو تو اس جبلت کو پورا کرنے میں سلیقے کا اہتمام کیوں نہیں۔ دوسرا یا تو فحش ویڈیو اور مناظر دیکھنے سے سیکس ذہن کو چڑھتا ہے یا پھر فارغ رہنے سے۔ یہی وجہ ہے کہ شوہروں کی ان دنوں میں سیکس کی ڈیمانڈ بیویوں سے بڑھ جاتی ہے کہ جن دنوں میں ملازمت، کاروبار، آفس آف ہو یا چھٹیاں ہوں یا سیر سپاٹے پر ہوں وغیرہ۔ جسمانی اور خاص طور ذہنی مصروفیت اور مشغولیت سیکس کی جبلت میں اعتدال پیدا کرتی ہے لہذا اپنے شوہر کو زیادہ سے زیادہ مصروف رکھنے کی کوشش کریں اگر ہو سکے تو۔

##############################
https://web.facebook.com/hm.zubair.52/posts/2881217781907968
انڈیا کے بارہ ٹکڑے -------------------- ڈاکٹر شاہد مسعود صاحب کے حالیہ پروگرام میں بارہ ٹوٹوں میں منقسم مستقبل کے انڈیا کا نقشہ۔ جب آپ دشمن کا کچھ نہ بگاڑ سکتے ہوں تو ایسے نقشے افیون کا کام دیتے ہیں۔ کوئی انہیں بتلائے کہ سلطنتیں کاغذ پر نقشے بنانے سے نہیں ٹوٹتیں۔

##############################
https://web.facebook.com/hm.zubair.52/posts/3011657912197287
مدارس کے علماء کی تنخواہ کا معیار کیا ہونا چاہیے؟ ---------------------------------------------------- ایک دو ہفتے پہلے ایک یونیورسٹی کولیگ نے یہ سوال کیا کہ وہ اس موضوع پر لکھنا چاہ رہے تھے کہ مدرسہ کے ایک استاذ کی تنخواہ کیا ہونی چاہیے۔ ان کا خیال یہ تھا کہ مدرسہ کے استاذ کے پاس عالمیہ کی سند ہوتی ہے جو ایچ۔ای۔سی کے مطابق ایم۔اے اسلامک اسٹڈیز یا ایم۔اے عربی کے برابر ہے لہذا کسی مدرسہ میں ایک استاذ کو کم از کم اتنی تنخواہ ضرور ملنی چاہیے جو کالج کے ایک لیکچرر کے برابر ہو۔ میں نے کہا کہ مجھے آپ کی بات سے اتفاق ہے، آپ اس پر ضرور لکھیں۔  ابھی حال ہی میں یعنی ستمبر 2019ء میں حکومت پنجاب نے آٹھ نو ماہ کے لیے سرکاری کالجز میں جن لیکچررز کو بھرتی کرنا تھا تو ان کی تنخواہ 45 ہزار بتلائی گئی تھی۔ لیکن مدارس کے اساتذہ کی تنخواہ اتنی نہیں ہوتی ہے۔ البتہ ایک مثبت پہلو یہ ہے کہ بعض مدارس اپنے اساتذہ کو رہائش، کھانا اور بلز مثلا پانی، گیس اور بجلی وغیرہ فری کر دیتے ہیں جو بہر حال ایک بڑا خرچ ہے تو اسے تنخواہ میں شامل کرنے میں حرج نہیں ہے۔  دوسرا بڑا مسئلہ جو مدارس کے منتظمین کی طرف سے سامنے آتا ہے، وہ یہ کہ فنڈز کی کمی ہے۔ بہر حال یہ ایک جینوئن مسئلہ ہے اگر واقعی میں فنڈز کم ہیں تو۔ لیکن دوسری طرف کی رائے یہ ہے کہ مدارس کے منتظمین عمارت کے اسٹرکچر کو کھڑا کرنے کے لیے، اس کی مرمت کے لیے اور اس کی آرائش وزیبائش کے لیے لاکھوں نہیں کروڑوں لگا دیتے ہیں تو اس کا مطلب ہے کہ فنڈز کی کمی ایک بہانہ ہے۔ بہر حال ضروری نہیں ہے کہ ہر مدرسہ کو فنڈز کی کمی کا سامنا ہو اور جن کو ہو بھی وہ اپنا کام بھی تو کم کر سکتے ہیں ناں۔ اصل ایشو یہ ہے کہ مدارس سے برین ڈرین (brain drain) ہو رہا ہے۔ اچھے متخرجین یعنی گریجویٹس ایم۔فل یا پی۔ایچ۔ڈی کر کے اسکول، کالج اور یونیورسٹی کی ملازمت کو ترجیح دیتے ہیں کہ وہاں مناسب تںخواہ ملتی ہے۔ تو جب تک مدارس کمپیٹیٹو سیلیری پیکیچز نہیں رکھیں گے تو اچھا ذہن وہاں کیوں رکے گا؟ تو اچھے ذہن کو وہاں روکنے کے لیے ضروری ہے کہ مدارس میں تنخواہوں کے نظام کو سرکاری نظام مثلا بی۔پی۔ایس اسکیل سسٹم کی روشنی میں ریوائز کیا جائے ورنہ تو وہی لوگ وہاں باقی رہ جائیں گے کہ جن کے پاس کوئی دوسری آپشن نہ ہو گی۔ اور سوسائٹی یہ کہے گی کہ ہم اتنا مدارس کو دیتے ہیں تو وہ ہمیں واپس کیا کر رہے ہیں۔ تو مدارس میں پینشن کا نظام بھی ہونا چاہیے، بالکل صحیح ہے۔ اور تنخواہوں میں یہی سرکاری ماڈل اسلامی تحریکوں کو بھی اپنے اداروں کے ملازمین کے لیے اپنانا چاہیے۔

##############################
https://web.facebook.com/hm.zubair.52/posts/3002585913104487
کیا خاتون گاڑی یا بائیک چلا سکتی ہے؟ ---------------------------------------- ایک فی۔میل اسٹوڈنٹ کا سوال ہے کہ اسے اپنے گرلز کالج کبھی پبلک ٹرانسپورٹ اور کبھی رکشے پر جانا پڑتا ہے، وہ مکمل حجاب کرتی ہے، اور اگر وہ لیڈیز ڈیزائن کی بائیک لے لے تو نہ صرف پبلک ٹرانسپورٹ، رکشوں کے دھکے کھانے اور نامحرم مردوں کے ساتھ ٹکرانے سے بچ سکتی ہے بلکہ اپنے سفری اخراجات میں کافی کمی کر سکتی ہے۔ بائیک اور اب مستقبل قریب میں الیکٹرک بائیک پر نہ صرف پیسوں کی کافی بچت ہو جاتی ہے بلکہ سفر کی مشقت بھی کم ہو جاتی ہے اور کافی وقت بھی بچ جاتا ہے۔ ایسے میں آپ کی رائے میں ایک باحجاب لڑکی کا بائیک چلانا کیسا ہے؟ اگرچہ بعض علماء نے کچھ وجوہات سے گاڑی اور بائیک کی ڈرائیونگ سے عورتوں کو منع کیا ہے لیکن ہماری نظر میں شرعا یہ جائز ہے جیسا کہ صحیح بخاری کی ایک روایت کا مفہوم ہے کہ قریش کی عورتیں بہترین عورتیں ہیں کیونکہ ان میں تین خصلتیں ہیں؛ ایک یہ کہ وہ اونٹ کی سواری کر لیتی ہیں، دوسرا یہ کہ اپنے شوہر کے بچوں کے لیے بہت شفیق ہوتی ہیں یعنی بعض تو اس کی وفات کے بعد بچوں کی اچھی تعلیم وتربیت کی خاطر شادی بھی نہیں کرتی ہیں اور تیسرا یہ کہ شوہر کے مال کو اجاڑتی نہیں ہیں۔ تو عورتوں کو گاڑی اور بائیک چلانے سے منع کرنے کی ایک وجہ تو یہ بیان کی گئی ہے کہ اس میں مردوں سے مشابہت ہے لیکن یہ بے کار کی وجہ ہے۔ اس طرح کی مشابہتیں ڈھونڈنے لگیں تو مرد اگر گھر میں برتن دھو لے یا کھانا بنا دے تو یہ عورتوں سے مشابہت ہو جائے گی اور عورت اگر ملازمت کر لے یا کاروبار کر لے تو یہ مردوں سے مشابہت ہو جائے گی۔ حدیث میں جس مشابہت سے منع کیا گیا ہے، وہ جسمانی اور لباس کی مشابہت اختیار کرنا ہے نہ کہ کام کی۔  دوسرا اعتراض یہ کیا گیا کہ بائیک یا گاڑی چلانے میں عورت بے حجاب ہو جاتی ہے۔ تو اس کا جواب یہ ہے کہ گاڑی تو اونٹ سے زیادہ ساتر سواری ہے کہ حجاب در حجاب ہے کہ ایک تو عورت حجاب میں ہے، دوسرا گاڑی نے اسے کور کر رکھا ہے البتہ بائیک چلانے میں بھی اونٹ ہانکنے سے مشابہت کی وجہ سے حرج نہیں ہے۔ رہی یہ بات کہ اس پر مردوں کی نظر پڑے گی تو وہ تو پیدل چلتی عورت پر بھی پڑتی ہے لہذا جب اسے حجاب کے ساتھ گھر سے نکلنے کے جواز کا فتوی دے دیا ہے تو اب یہ بے کار کی بحث ہے کہ وہ پیدل نکل سکتی ہے، پبلک ٹرانسپورٹ اور رکشوں پر دھکے کھا سکتی ہے، مردوں کے جسم کے ساتھ ٹکرا سکتی ہے لیکن اپنی گاڑی یا بائیک کے ساتھ نہیں نکل سکتی۔ تیسرا اعتراض جو کسی قدر معقول ہے کہ عورت ڈرائیونگ میں اچھی نہیں ہوتی لہذا ایکسیڈنٹ زیادہ کرتی ہے تو اسے سدا للذریعہ منع کیا گیا ہے۔ ایک بات تو یہ ہے کہ عورتیں اس بات کو نہیں مانتیں، میری بیوی بھی نہیں مانتی، لیکن میری رائے یہی ہے کہ عورتوں کی ڈرائیونگ مناسب تو ہو سکتی ہے لیکن مردوں سے اچھی نہیں۔ لاہور جیسے شہر میں سالہا سال ڈرائیونگ کے باوجود جب وہ شوہر کے ساتھ ہو گی تو اس کی پہلی ترجیح یہی ہوتی ہے کہ شوہر ڈرائیو کرے کیونکہ ڈرائیونگ سے ذہن پر دباؤ پڑتا ہے اور وہ اس سے بچنا چاہتی ہے۔ ایک تحقیق کے مطابق ڈرائیونگ کرتے ہوئے اچانک سامنے کوئی چیز آ جانے سے عورتیں، مردوں کی نسبت زیادہ پریشان ہو جاتی ہیں۔ اگرچہ آپ کو ایسی ریسرچز مل جائیں گی کہ مرد عورتوں کی نسبت زیادہ ایکسیڈنٹ کرتے ہیں لیکن جب آپ ان ریسرچز کے نتائج پر غور کریں گے تو معلوم ہو گا کہ مردوں سے خطرناک ایکسیڈنٹ (car crashes) زیادہ ہوتے ہیں جبکہ عورتوں سے معمولی ایکسیڈنٹ (minor) زیادہ ہوتے ہیں۔ اس کی وجہ یہ ہے کہ مرد، عورتوں کی نسبت زیادہ سفر کرتے ہیں۔ دوسرا مرد، عورتوں کی نسبت لمبے سفر پر زیادہ جاتے ہیں۔ تیسرا مرد عورتوں کی نسبت زیادہ نشے کی حالت میں ڈرائیو کرتے ہیں تو اس لیے ان کے خطرناک ایکسیڈنٹس کی تعداد عورتوں کی نسبت زیادہ رپورٹ ہوتی ہے۔ تو اصل میں دونوں کی سفری عادات (travel habits) میں فرق ہونے کی وجہ سے ریسرچز میں رف ڈرائیونگ کرنے والے مردوں کی تعداد زیادہ رپورٹ ہو رہی ہوتی ہے۔ پھر مرد اور عورت کے ڈرائیونگ ایٹی چیوڈ اور بے ہیویئر میں فرق ہے۔ ایک ریسرچ کے مطابق ڈرائیونگ کرتے ہوئے مرد یہ زیادہ سوچتے ہیں کہ سپیڈ کم ہے جبکہ عورتیں یہ زیادہ سوچ رہی ہوتی ہیں کہ سپیڈ زیادہ ہے۔ یہی وجہ ہے کہ مرد ڈرائیونگ کرتے وقت زیادہ خطروں سے کھیلنے والے (risky) ہوتے ہیں جبکہ عورتیں بہت محتاط ہوتی ہیں۔ مرد اگرچہ پیدائشی طور پر عورتوں سے بہتر ڈرائیور ہے لیکن اپنی گندی سفری عادات کی وجہ سے عورتوں کی نسبت زیادہ ایکسیڈنٹ کا باعث بن رہا ہے لہذا یہاں یہ تھیوری فیل ہو جاتی ہے کہ عورتوں کو اس وجہ سے ڈرائیونگ کی اجازت نہیں دینی چاہیے کہ وہ ایکسیڈنٹ زیادہ کریں گی کیونکہ عملا ایکسیڈنٹ تو مرد زیادہ کر رہے ہیں۔ باقی یہ بات درست ہے کہ کچھ مرد اس قابل نہیں ہوتے کہ ڈرائیونگ کر سکیں، اسی طرح کچھ عورتیں بھی اس اہل نہیں ہوتیں کہ گاڑی چلا سکیں۔ تو کسی کو اس کی خاص جسمانی یا ذہنی کیفیت کی وجہ سے ڈرائیونگ سے روکا جا سکتا ہے، یہاں اس پوسٹ میں ایک عمومی بات ہوئی ہے۔ خلاصہ کلام یہی ہے کہ عورت کے لیے گاڑی اور بائیک چلانے میں حرج نہیں ہے، یہ کم از کم اوبر یا کریم وغیرہ پر غیر محرم مرد کے ساتھ اکیلے سفر کرنے اور بعد میں سوشل میڈیا پر ایک ویڈیو اپ۔لوڈ کرنے سے کہ اس نے مجھے ہراساں (harass) کیا ہے، سے تو بہتر ہے۔

##############################
https://web.facebook.com/hm.zubair.52/posts/3000506379979107
میانوالی کے ایک ٹرک کا افسانہ --------------------------------- گھر کے باہر یہ ٹرک کھڑا تھا، میں بھی سڑک پر گاڑی میں بیٹھا بیگم کے آنے کا انتظار کر رہا تھا، اتنے میں نظر اس ٹرک کے پچھواڑے پر پڑی۔ بندہ تو میانوالی کا ہے، معلوم بھی پی۔ٹی۔آئی کا ہوتا ہے، اور ہے بھی نیازی۔ "تبدیلی" کے ساتھ یہ تین نسبتیں تو اس کی ثابت ہوئیں۔ لیکن مجھے اب تک اس کے پیچھے لکھے شعر کی سمجھ نہیں آ رہی، یہ کہنا کیا چاہ رہا ہے! شاید "تبدیلی" کی تعریف کر رہا ہے لیکن اسے اس سے زیادہ مناسب الفاظ مل نہیں پائے۔

##############################
https://web.facebook.com/hm.zubair.52/posts/2998230253540053
مولانا ارشاد الحق اثری صاحب کا خطاب ---------------------------------------- آج بروز منگل بعد از نماز عصر الحکمہ انسٹی ٹیوٹ، گرین ٹاؤن، لاہور میں معروف اہل حدیث عالم دین، محقق اور اسکالر جناب ارشاد الحق اثری صاحب "دور حاضر کے فتنے اور ان سے بچاؤ" کے عنوان سے خطاب کریں گے۔ الحکمۃ انسٹی ٹیوٹ پائپ اسٹاپ، مادر ملت روڈ کے قریب ہے یا ہمدرد چوک یا منہاج یونیورسٹی، ٹاؤن شپ کے قریب ہے۔ قریب کے لوگ گوگل میپس پر لوکیشن معلوم کر کے ضرور شرکت فرمائیں کہ اب یہ چند ایک اسلاف کی نشانیاں ہیں جو باقی رہ گئی ہیں اور کچھ عرصہ میں یہ بھی نہ ہوں گی اور لوگ حسرت کر رہے ہوں گے کہ کیسے لوگ تھے جو گزر گئے اور ہمیں ملاقات کا موقع بھی نہ ملا۔

##############################
https://web.facebook.com/hm.zubair.52/posts/2995795283783550
والدین اور بیوی میں اختلاف کی صورت کس کی مانے؟ ------------------------------------------------------- ہم نہ تو یہ کہہ سکتے ہیں کہ ہر صورت والدین کی مانے اور نہ ہی یہ کہ ہر صورت میں بیوی کی بات کو ترجیح دے۔ ایسے سوال کا جواب مختلف حالات میں مختلف ہو سکتا ہے اوریہ سوال کی نوعیت پر منحصر ہے۔ تو سوال یہ ہے کہ شوہر پچھلے تین سال سے کمائی کی غرض سے ملک سے باہر ہے۔ اب بیوی کا کہنا یہ ہے کہ شوہر واپس آ جائے کہ اس کے بچے چھوٹے ہیں اور اس کے لیے ان کو اکیلے سنبھالنا اور گھر کی ذمہ داری اٹھانا ممکن نہیں رہا ہے۔ دوسری طرف والدین کا حکم یہ ہے کہ ان کے بیٹے کو کمائی کے لیے ابھی اور باہر رکنا چاہیے۔ جواب: ایسی صورت حال میں بیوی کی بات ماننا ضروری ہے کیونکہ مرد کا کام صرف گھر کا خرچہ اٹھانا نہیں ہے بلکہ اس کی ذمہ داری اٹھانا ہے۔ اور یہ ذمہ داری اٹھانے کا لفظ شادی کے بعد ہی سمجھ آتا ہے، اس سے پہلے نہیں۔ گھر میں سو کام ہوتے ہیں، بچہ بیمار ہو گیا، اسے ہسپتال لے کر جانا ہے۔ بچوں کا اسکول میں ایڈمشن کروانا ہے، ان کے کپڑے لینے ہیں۔ گھر کے لیے گروسری کرنی ہے، گھر کو مرمت کی ضرورت ہے۔ پانی، بجلی اور گیس کے کنکشن اور بلز کے مسائل ہیں۔ رشتہ داروں کی طرف آنا جانا کرنا ہے جس کے لیے ٹرانسپورٹ چاہیے یا محرم مرد کا ساتھ چاہیے۔ تو ایک اکیلی عورت پر گھر کے ایسے تمام کاموں کا بوجھ ڈالنا زیادتی ہے۔ تو شوہر کے گھر پر ہونے سے ہی عورت کو ایک حوصلہ حاصل ہو جاتا ہے۔ شوہر اگر باہر نکلا ہے اور وہ بھاگ کر گلی کی نکڑ سے سبزی بھی لے آئے گی تو اسے کم از کم اکیلے پن کا احساس نہ ہو گا۔ لیکن ان حالات میں کہ جن میں شوہر ملک سے باہر بیٹھا ہو، عورت تنہا ہو جاتی ہے، جذباتی اعتبار سے بھی اور کاموں کے اعتبار سے بھی۔ یعنی نہ تو اس کے پاس کوئی جذباتی سہارا ہوتا ہے کہ جو کچھ وہ کر رہی ہے، کم از کم کوئی اسے حوصلہ ہی دے دے کیونکہ سسرال والوں کے لیے تو مر بھی جائے تو ہمارا سسٹم ایسا ہے کہ وہ اسے اپنا حق سمجھ رہے ہوتے ہیں کہ ہمارا بیٹا، بھائی اس کے لیے کما کر بھیج تو رہا ہے اور اب اسے اور کیا چاہیے۔ تو وہ کام کر کے بھی حوصلہ افزائی حاصل نہیں کر پاتی تو اس کی ہمت ٹوٹ جاتی ہے۔ شوہر تعریف نہ بھی کرنے والا ہو تو میاں بیوی کا تعلق اتنا بے تکلفی کا ہوتا ہے کہ بیوی ضرورت کی تعریف منہ سے نکلوا ہی لیتی ہے جو اس کو فیول کا کام دیتی رہتی ہے۔ دوسرا بیوی کا یہ تاثر کہ وہ گھر کے مسائل دیکھنے میں اکیلی ہے، اسے مزید تنہا کر دیتا ہے۔ گھر کے باہر کے کام مرد کی ذمہ داری ہے اور جب بیوی یہ کام کرے گی تو اوور برڈن ہو جائے گی اور جلد ہی ازدواجی زندگی سے تھک جائے گی۔ البتہ میاں بیوی جب ساتھ میں رہتے ہیں تو پھر بیویوں کو زیادہ حسابی کتابی نہیں ہونا چاہیے کہ میں فلاں دن بازار سے اپنے لیے خود شاپنگ کر لائی تھی وغیرہ۔ اس طرح تو مرد بھی بعض اوقات گھر کے کام کر دیتا ہے، برتن دھو دیے، بچے کے کپڑے تبدیل کروا دیے، ناشتہ بنا لیا تو یہ چلتا رہتا ہے۔ لیکن مستقلا ایسا نہیں ہونا چاہیے کہ ایک کی ذمہ داری دوسرے پر پڑ جائے۔

##############################
https://web.facebook.com/hm.zubair.52/posts/2916495515046861
آل سعود اور عثمانی سلاطین کا تقابلی مطالعہ [قسط سوم] ------------------------------------------------------- پھر اچھے بھلے پڑھے لکھے احناف کا دعوی ہے کہ آل سعود خوارجی ہیں کہ انہوں نے عثمانیوں کے خلاف خروج کیا تھا۔ اصل میں ان بیچاروں کا اور کوئی مسئلہ نہیں، بس انہیں سلفیوں کے خاف چارج کیا گیا ہے اور یہ چارج انہیں ان کے علماء نے کیا ہے۔ تاریخ نجدیہ، تاریخ وہابیت، تاریخ نجد وحجاز جیسی کتابیں اور پھر ابن عابدین شامی سے لے کر مولانا حیسن احمد مدنی تک کے فتاوی نے یہی کام کیا ہے۔ وہ تو اللہ بھلا کرے مولانا علی میاں اور مولانا منظور احمد نعمانی کا کہ ان جیسے اہل علم نے شیخ محمد بن عبد الوہاب کے بارے چند کلمات خیر کہہ دیے، ورنہ برصغیر کے حنفی، سعودی سلفیت کو سفلیت سے کم درجہ تیار دینے کو جو تیار نہیں ہیں، ان کے پیچھے حنفی علماء کے فتاوی کا ہاتھ ہے۔ جو وجہ جواز ان کبار حنفی علماء کے پاس ہم پر تنقید کی تھی، وہی ہمارے پاس جواب کی ہے۔ تو اس اعتراض کا جواب یہ ہے کہ یہ لوگ تاریخ کا مطالعہ کریں تو انہیں یہ اعتراض نہیں کرنا پڑے گا۔ پہلی بلکہ دوسری مرتبہ بھی سعودی سلطنت کا مرکز نجد کا علاقہ تھا۔ اور نجد 500 ہجری کے بعد کسی بڑی سلطنت کی عملداری میں نہیں رہا اور نہ ہی یہاں عثمانیوں نے کبھی قبضہ کیا بلکہ یہاں کا نظام حکومت یہ تھا کہ مختلف شہروں پر مختلف قبائل کے امراء کا قبضہ تھا اور کوئی مرکزی حکومت قائم نہ تھی۔ پہلی سعودی سلطنت 1744ء میں درعیہ یعنی نجد میں آل سعود اور آل الشیخ میں باہمی معاہدے کے نتیجے میں قائم ہوئی۔ اور جہاں تک حجاز پر قبضے کی بات ہے تو حجاز اگرچہ عثمانیوں کی عملداری میں تھا لیکن آل سعود نے اس پر حملہ میں پہل نہیں کی۔ البتہ آل سعود کے بڑھتے ہوئے اثر ورسوخ سے ڈر کر شریف مکہ نے 1795ء میں ںجد پر حملوں کی ابتداء کی جس کے نتیجے میں حجاز میں ہی عثمانیوں کے خلاف مقامی قبائل نے بغاوت کر دی اور وہ کمزور پڑ گئے۔ اور آل سعود نے مکہ المکرمہ 1806ء میں قتال نہیں بلکہ صلح کے نتیجے میں حاصل کیا کیونکہ ان کا اثر ورسوخ حجاز کے قبائل میں بھی بڑھ چکا تھا۔ البتہ "احساء" کے علاقے کے بارے کہا جاتا ہے کہ وہ براہ راست عثمانیوں کی عملداری میں رہا تھا لیکن آل سعود نے یہ علاقہ بھی بنو خالد سے حاصل کیا تھا جو کہ عثمانیوں کے باغی تھے۔ عثمانیوں کی اس علاقے میں عملداری 1552ء سے 1669ء تک رہی تھی جبکہ آل سعود نے اسے بنو خالد سے بزور شمشیر 1794ء میں حاصل کیا تھا۔ البتہ 1818ء کی جنگ میں آل سعود کی شکست کے بعد یہ علاقہ دوبارہ عثمانیوں کے مصری گورنر محمد علی پاشا کے واپس پاس چلا گیا تھا۔ لیکن محمد علی پاشا کہ جس نے عثمانیوں کی ایماء پر آل سعود کی حکومت کا خاتمہ کیا تھا، خود عثمانیوں کا باغی ہو گیا اور 1832ء کی جنگ میں عثمانیوں کو شکست دے کر مصر پر قبضہ کر لیا اور اپنے تئیں اسے عثمانیوں سے آزاد کروا لیا۔ اور آل سعود کے اثر ورسوخ کے بڑھنے کی اصل وجہ عثمانیوں کا محلاتی سازشوں میں الجھ جانا تھا۔ جب آل سعود نجد وحجاز میں اپنی حکومت قائم کر رہے تھے، اس وقت سلطان مصطفی الرابع اپنے باپ سلطان سلیم الثالث کو قتل کر کے خود پایہ تخت کو سنبھال رہا تھا۔ اور پھر سلطان مصطفی الرابع نے بھی کوئی ایک سال ہی حکومت کی ہو گی کہ اس کے بھائی سلطان محمود الثانی نے اسے قتل کر کے سلطنت کی باگ دوڑ سنبھال لی۔ تو آل سعود پر خروج کا الزام لگا کر انہیں عثمانی سلطنت کی کمزوری کا سبب بنانے کی بجائے خود عثمانیوں کی باہمی ریشہ داوانیوں اور جنگوں پر غور کریں۔ جتنے خروج عثمانیوں نے عثمانیوں کے خلاف کیے، اتنے شاید ہی اور سبھوں نے مل کر ان کے خلاف کیے ہوں۔ یہاں تو اگلی حکومت ہی خروج پر قائم ہوتی تھی۔ سلطان بایزید کے چار بیٹے محمد، سلیمان، عیسی اور محمد آپس میں لڑتے رہے یہاں تک کہ محمد سلطان بن گیا۔ بایزید کے تین لڑکے کرکود، احمد اور سلیم آپس میں لڑتے رہے یہاں تک کہ سلیم غالب آ گیا اور اپنے باپ بایزید کو تخت سے اتار کر حکمران بن گیا۔ پھر آل سعود کو یہ طعنہ دیا جاتا ہے کہ وہ عثمانیوں کے خلاف کفریہ طاقتوں کے آلہ کار بنتے رہے۔ یہ کام آل سعود نے تو کیا ہو یا نہ لیکن عثمانی شہزادوں نے ضرور کیا ہے۔ یہ شہزادے آپس کی باہمی جنگوں میں غالب آنے کے لیے یورپ کے عیسائی حکمرانوں کے آلہ کار بنتے رہے۔ اس حوالے سے ایک ترک شہزادے جم کی کہانی کافی معروف ہے۔ تو پہلے تو ان بغاوتوں اور خروجوں کی شرعی حیثیت کا تعین کریں جو عثمانیوں نے عثمانیوں کے خلاف برپا کیے ہیں، پھر آل سعود کی بات کیجیے گا۔ دوسری مرتبہ کی سعودی سلطنت 1902ء میں قائم ہوئی اور اس مرتبہ بھی نجد پر عثمانیوں کی عملداری نہیں تھی اور آل سعود نے ریاض آل رشید سے حاصل کیا تھا۔ اس کے بعد حجاز بھی 1925ء میں آل سعود نے شریف مکہ سے حاصل کیا ہے جو کہ عثمانیوں کا باغی تھا اور اس نے بغاوت کر کے 1916ء میں حجاز میں اپنی حکومت قائم کر لی تھی۔ پھر اعتراض یہ ہے کہ آل سعود برطانوی استمعار سے معاہدے کے تیجے میں وجود میں آئے لہذا یہ اس کے گماشتے ہیں۔ یہ بات درست نہیں ہے کہ وہ برطانیہ سے معاہدے کے نتیجے میں وجود میں آئے البتہ انہوں نے ریاست قائم کر لینے کے بعد برطانیہ سے معاہدہ ضرور کیا، اس لیے کہ وہ اس وقت سپر پاور تھا، اور اس لیے کہ وہ اسے تسلیم کرے۔ میں نے معاہدہ پڑھا ہے، مجھے کوئی ایسی چیز معلوم نہیں ہو سکی جو ان حالات میں کسی قوم کے لیے شرعی طور ناجائز ہو سکے کہ اس معاہدے کی اصل یہ تھی کہ برطانیہ انہیں تسلیم کرے گا اور وہ اپنی حدود سے آگے بڑھ کر ان مسلمان علاقوں پر حملہ نہیں کریں گے کہ جن پر برطانیہ کا قبضہ ہے۔  دیکھیں، معاہدہ تو ریاست مدینہ نے بھی مدینہ کے یہود سے کیا تھا یعںی میثاق مدینہ اور مشرکین مکہ سے بھی کیا جیسا کہ صلح حدیبیہ۔ تو کیا کفار سے صرف معاہدہ کرنے سے مسلمان کفار کے گماشتے بن جاتے ہیں ؟ پھر اسلامی جمہوریہ پاکستان بھی برطانیہ سے ایک معاہدے کے نتیجے میں ہی وجود میں آیا، کیا ہم محض اس بنیاد پر اسے برطانوی استعمار کی پیداوار کہہ دیں کہ اس کا خالق برطانیہ ہے ؟ اصل بات یہ ہے کہ لوگوں کو آل سعود کے خلاف حنفی مولویوں کی طرف سے چارج زیادہ کیا گیا ہے، ان کے سلفی ہونے کی وجہ سے۔ باقی یہ سوال کہ آپ عثمانی سلطنت کو خلافت سمجھتے ہیں یا نہیں ؟ تو اس کا جواب یہی ہے کہ یہ ملوکیت والی خلافت تھی جیسا کہ سعودی عرب میں ہے۔ اور میرے نزدیک ملوکیت والی خلافت، خلافت کا ہی ایک درجہ ہے کہ جس میں کم از کم مسلمانوں کی سیاسی اور ملی وحدت برقرار رہتی ہے۔ 1876ء کے عثمانی اساسی دستور کی دفعہ 3 میں واضح طور موجود ہے کہ اقتدار آل عثمان سے باہر نہیں جائے گا اور اس کے بڑے بیٹے کو منتقل ہو گا۔ دوسری طرف سعودی عرب نے کم از کم اپنے دستور میں یہ طے کیا تھا کہ اقتدار شریعت پر عمل کرنے والے بیٹے کو منتقل ہو گا۔ بڑا ہونا کوئی معقول وجہ نہیں ہے لیکن افسوس کہ آل سعود کے ہاں بھی اس شق پر عمل نہیں کیا گیا۔ باقی اس ساری بحث میں اصل سوال ہے کہ تاریخ میں جب یہ بات ثابت ہے کہ اس قسم کی مسلمانوں کی باہمی قتل وغارت گری کے بغیر کوئی بڑی اسلامی سلطنت قائم نہیں ہو سکی اور جو قائم ہوئیں، وہ آج ہمارے لیے آئیڈیل ہیں تو پھر آج القاعدہ، داعش اور طالبان افغانستان کو اس باہمی قتل وغارت گری پر تنقید کا نشانہ کیوں بنایا جاتا ہے ؟ کیا یہ امکان نہیں ہے کہ اگر انہیں غلبہ حاصل ہو جائے تو سو سال بعد وہ بھی مسلمانوں کے خلیفہ اور ہیرو قرار پا جائیں، ہماری خود کش حملہ آوروں کے خلاف کی جانے والی تمام فیس بکی پوسٹوں کے باوجود۔ ہم ماضی اور حال میں کیوں ایسا فرق روا رکھتے ہیں کہ ماضی پر ہونٹ سی لیں اور حال کے واقعات پر تنقید کریں۔ کیا ماضی، صرف روایت ہونے کی وجہ سے مقدس گائے بن گیا ہے ؟ تو خلافت کی روایت کو بھی ناقدانہ نظر سے دیکھیں۔ بلاشبہ یورپ کے خلاف جہاد میں عثمانیوں کی بہت خدمات ہیں، ان کی سلطنت ایک مذہبی سلطنت تھی کہ جس میں خیرغالب تھی لیکن یہ سلطنت جس طرح سے قائم ہو رہی تھی یعنی مسلمانوں کے باہمی قتال کے نتیجے میں تو کیا وہ طریقہ جائز تھا ؟  ہمیں تاریخ سے سبق سیکھنا ہے، اچھا یا برا، اس لیے اس سوال کا جواب لازم ہے تا کہ عصر حاضر کی اسلامی تحریکوں کے لیے کوئی لائحہ عمل طے ہو سکے۔ ہماری رائے میں مسلمانوں کے ہر قسم کے باہمی قتال کی نفی کرنی ہے اور اسے شر ہی کہنا ہے لیکن اگر اس کے نتیجے میں کسی گروہ کو اقتدار اور غلبہ حاصل ہو جائے تو اب اسے تسلیم کر لینا چاہیے، چاہے وہ سلفی ہو یا حنفی۔ ہم نے طالبان افغانستان کے بارے یہی کہا تھا کہ افغانستان میں ان کا غلبہ شر یعنی مسلمانوں کی باہمی قتل وغارت کے رستے ہوا لیکن جب ہو گیا تو اب تسلیم کر لینا چاہیے، اس کے علاوہ کوئی حل نہیں ہے۔ تو بہت مرتبہ اللہ عزوجل شر سے خیر برآمد کر دیتے ہیں لیکن ہم شر کو شر ہی کہیں گے، بھلے اس سے برآمد ہونے والا خیر کتنا ہی بڑا کیوں نہ ہو۔ اور ہم شر سے خیر پیدا کرنے والے رستوں کے خلاف بھی بات کریں گے کہ ان کا استعمال کسی طور جائز نہیں ہے۔ باقی آل سعود کوئی مقدس گائے نہیں ہیں، ان کے حالیہ حکمرانوں کو ضرور تنقید کا نشانہ بنائیں لیکن مسلکی تعصب نکالنے کے لیے نہیں، امت کی خیر خواہی کے جذبے سے۔ اور وہ تبھی نظر آئے گی جبکہ ان کے شر پر نقد کے ساتھ ان خیر کی تعریف بھی کریں گے۔ اگر آپ حنفیوں کو آل سعود میں کوئی خیر نظر نہیں آتا تو پھر سلفیوں کو بھی عثمانیوں میں کوئی خیر نظر نہیں آئے گا۔ آپ اکثریت میں ہیں، اس کا یہ مطلب تھوڑی ہے کہ ہر وقت لینے والا ہاتھ آگے کیے رکھیں۔

##############################
https://web.facebook.com/hm.zubair.52/posts/2914982608531485
آل سعود اور عثمانی سلاطین کا تقابلی مطالعہ [قسط دوم] ------------------------------------------------------- دوست کا کہنا ہے کہ آل سعود کو عثمانیوں پر ترجیح دینے کی معقول وجہ آپ کے پاس کیا ہے؟ جواب: اس کی معقول ترین وجہ یہ ہے کہ آل سعود کی حکومت توحید کے نعرے پر وجود میں آئی اور یہ آل سعود اور آل الشیخ کے باہمی معاہدے کا نتیجہ تھی جو تقریبا 1158 ہجری میں ہوا کہ جس کے مطابق امیر درعیہ محمد بن سعود نے شیخ محمد بن عبد الوہاب کے ہاتھ پر باقاعدہ بیعت کی تھی کہ شیخ محمد بن عبد الوہاب اسے اسپورٹ کریں گے تو وہ بدلے میں توحید کا نظام قائم کرے گا، شرک اور بدعات کا خاتمہ کرے گا اور امر بالمعروف ونہی عن المنکر کا اہتمام کرے گا۔  شیخ محمد بن عبد الوہاب کی دعوت کے نتیجے میں پہلے امیر عیینہ نے محمد بن سعود کی بیعت کی اور پھر اہل حریملا نے بھی کی اور اس طرح شروع میں دعوت کے نتیجے میں آل سعود کی سلطنت وسیع ہوئی۔ اس کے بعد مقامی عرب قبائل سے ان کی جھڑپیں بھی ہوئی ہیں لیکن ان کے بقول اس کی وجہ یہ تھی کہ شیخ محمد بن عبد الوہاب کے متعبین کو اہل شرک وبدعت ستاتے اور اذیت پہنچاتے تھے کہ جس کے نتیجے میں یہ جھڑپیں ہوئیں اور نجد کے قلب پر 1187 ہجری تک آل سعود کا قبضہ ہو گیا۔ تاریخی کتب میں ایسے واقعات بکثرت ملتے ہیں کہ چونکہ شیخ محمد بن عبد الوہاب کی تحریک کا آغاز نجد سے ہوا تھا جبکہ حجاز ابھی ان کے پاس نہیں تھا تو نجد کے حجاج کو حج کرنے سے باقاعدہ روکا جاتا تھا اور جو کسی طرح پہنچ جاتے تھے تو انہیں قید کر لیا جاتا اور اسی قید میں بہتوں کی وفات بھی ہوئی۔ اس کے بعد حجاز کی حکومت بھی بزور شمشیر آل سعود کے پاس آ گئی۔  لیکن والی مصر محمد علی پاشا نے آل سعود کو 1243 ہجری یعنی 1818ء میں درعیہ میں شکست فاش دے کر ان کی حکومت کو ختم کر دیا، وہابیوں کا خوب قاتل عام ہوا، آل سعود میں سے جو مسیر آئے انہیں پھانسی دے دی گئی جبکہ کچھ ادھر ادھر ہو گئے تھے اور تقریبا 80 سال تک آل سعود تتر بتر رہے۔ اس کے 1902ء میں عبد العزیز بن سعود نے اپنے حریف قبیلے آل رشید سے ریاض کی حکومت دوبارہ واپس حاصل کی۔ دوسری طرف شریف مکہ نے پہلی جنگ عظیم میں عثمانی سلطنت کی کمزور ہو جانے کی وجہ سے ان کے خلاف بغاوت کر کے حجاز پر اپنی خلافت کا اعلان کر دیا تھا اور آل سعود نے مکہ المکرمہ 1925ء میں شریف مکہ سے حاصل کیا ہے نہ کہ عثمانیوں سے جو کہ خود عثمانی سلطنت کا باغی تھا۔ اب اعتراض یہ ہے کہ آل سعود نے مسلمانوں سے جنگیں کر کے نجد اور حجاز کا اقتدار حاصل کیا ہے۔ تو اس کا جواب یہ ہے کہ عثمانی سلاطین نے شام ومصر، فلسطین وحجاز کے علاقے کیا اصحاب رسول صلی اللہ علیہ وسلم سے وراثت میں حاصل کیے تھے ؟ سامنے کی بات ہے ناں کہ عثمانیوں کے جد امجد نے ایشیائے کوچک میں ایک چھوٹی سی شہری سلطنت کی بنیاد رکھی تھی تو اس کے بعد جو سلطنت میں اتنی توسیع ہوئی ہے، تو وہ کیا انگریزوں سے ہی لڑ کر ہوئی ہے ؟ عثمانیوں نے مصر وشام "ممالیک" سلاطین سے حاصل کیا۔  پہلے 1516ء میں حلب کے مقام پر جنگ میں ہزاروں مسلمان شہید ہوئے اور شام عثمانی سلطنت میں شامل ہو گیا۔ اس کے بعد 1517ء میں مصر فتح ہوا، قاہرہ میں خوب قتل عام ہوا جس کے نتیجے میں عثمانیوں کے ہاتھوں پچاس ہزار مسلمان مارے گئے کیونکہ مصر کے ممالیک نے مزاحمت خوب کی تھی۔ تو عثمانیوں نے بھی مسلمانوں کے قتل عام کے نتیجے میں تمام مسلمان علاقوں کو اپنی سلطنت میں شامل کیا تھا، تو اگر آل سعود کے ہاں یہ باہمی قتل وغارت ناجائز ہے تو عثمانیوں کے ہاں کیسے جائز ہے ؟ یا تو دونوں جگہ ناجائز کہیں، یا دونوں جگہ جائز کہیں۔ اور عثمانیوں نے اپنی سلطنت کی توسیع کے لیے مسلمانوں کی جس قدر قتل وغارت کی ہے، امر واقعہ یہ ہے کہ آل سعود نے اس کا عشر عشیر بھی نہیں کیا کیونکہ اتنی وسیع سلطنت کا قیام اتنے بڑے پیمانے پر قتل وغارت گری کے بغیر ممکن نہ تھا۔  اور عثمانیوں کو اقتدار کا یہ خمار بہت شروع میں ہی چڑھ گیا تھا جیسا کہ عثمانی حکمران سلطان بایزید نے امیر تیمور سے الجھنا شروع کر دیا جس کے نتیجے میں 1402 ہجری میں انگورہ کی جنگ ہوئی اور عثمانیوں کو ایسی شکست فاش ہوئی کہ ایک مرتبہ عثمانی سلطنت ختم ہو گئی جیسا کہ آل سعود کی حکومت بھی ختم ہو گئی تھی۔ اور امیر تیمور سلطان بایزید کو قید کر کے پنجرے میں لیے اپنے ساتھ مہینوں پھرتا رہا۔ امیر تیمور نے قیدی سلطان بایزید کو یہی کہا کہ کفار یعنی یورپ کے ساتھ تمہارے جہاد کی قدر میرے دل میں ہے اور جب تک تم وہ کرتے رہتے، میں تمہیں ہر طرح سے اسپورٹ کرتا، مال سے بھی اور لشکر سے بھی، لیکن تم مجھ سے الجھنے لگ گئے اور نتیجہ تمہارے سامنے ہے۔  اور سلطان سلیم نے یہ سب قتل وغارت گری صرف اس لیے کی تھی کہ اس کے نام کا خطبہ پڑھا جائے اور اسے خادم الحرمین الشریفین کا لقب حاصل ہو لیکن دوسری طرف آل سعود کے ہاں اس قتل وغارت کی کوئی مذہبی وجہ موجود تھی، اور وہ شریعت کا نفاذ تھا، اب بھلے آپ اس مذہبی وجہ سے اتفاق نہ کریں اور انہیں خوارجی قرار دیں لیکن عثمانیوں کے پاس تو سوائے ذاتی اقتدار کے اور کوئی وجہ موجود نہیں تھی۔ پھر یہ کہ عثمانیوں کے جد امجد ارطغرل متوفی 1288 ہجری نے جب اس سلطنت کی بنیاد رکھی تھی تو مذہب دور دور تک اس کے پیش نظر نہیں تھا، وہ صرف اپنے قبیلے کا اقتدار چاہتا تھا بلکہ بعض مورخین کا کہنا یہ بھی ہے کہ وہ مسلمان نہیں تھا لیکن یہ ایک ضمنی بحث ہے۔  البتہ یہ واضح ہے کہ آل سعود کی حکومت ایک مذہبی معاہدے کا نتیجہ تھا جبکہ عثمانیوں کی حکومت، آل سلجوق کی حمایت کا نذرانہ تھی اور اس کے بدلے عثمانیوں نے آل سلجوق سے رہتے دم تک وفا کی، اس میں شک نہیں۔ پھر آل سعود پر یہ الزام ہے کہ وہ اپنے مخالفین کو قتل کروا دیتے ہیں تو یہی کام عثمانیوں نے کیا ہے بلکہ آل سعود سے بہت بڑھ چڑھ کر کیا ہے۔ تو دونوں نے غلط کیا ہے ہم کسی کی حمایت نہیں کر رہے لیکن ہم صرف اتنا کہہ رہے ہیں کہ عثمانی جب اپنے بھائیوں کو قتل کر دیتے تھے، ان میں سے بعض بغاوت کے نتیجے میں قتل ہوتے تھے اور بعض نے ابھی بغاوت نہیں کی ہوتی تھی، پھر بھی قتل کر دیے جاتے تھے اور اس کی دلیلیں قرآن سے ڈھونڈی جاتی تھیں کہ فتنہ، قتل سے بھی بڑا گنا ہے۔ تو آل سعود تو اس حد تک نہیں گرے کہ اپنے بھائیوں کو محض بغاوت کے اندیشے سے ہی قتل کروا دیں اور اس کا کوئی اسٹیٹ آڈر بھی جاری کروا دیں۔ پھر الزام یہ ہے کہ آل سعود نے اہل تشیع کو دبا کر رکھا ہوا ہے اور ذرا سے احتجاج پر انہیں قید کر دیتے ہیں یا پھانسی چڑھا دیتے ہیں اور دلیل یہ دیتے ہیں کہ یہ ایرانی حمایت میں بغاوت پیدا کر دیں گے اور یمن میں محض مسلکی بنیادوں پر حوثیوں سے جنگ چھیڑ رکھی ہے۔ یہی کام عثمانیوں نے بھی کیا ہے اور آل سعود سے کئی گنا بڑھ کر کیا ہے جیسا کہ سلطان سلیم نے اہل تشیع سے بغاوت کے اندیشے میں ایک دن میں چالیس ہزار شیعہ کو قتل کروا دیا اور تیس ہزار کو قید میں ڈال دیا کہ جس کے نتیجے میں عثمانیوں کی ایران سے جنگ ہوئی کیونکہ وہاں شاہ اسماعیل حکمران تھا جو متشدد شیعہ تھا اور ایران میں سنیوں کے قتل عام اور بیخ کنی میں مصروف عمل تھا۔ اور 1514ء میں تبریز کے مقام پر ہونے والی اس جنگ میں عثمانیوں کو ایرانیوں پر فتح حاصل ہوئی اور یہ مشہور ومعروف جنگ ہے۔ [جاری ہے]

##############################
https://web.facebook.com/hm.zubair.52/posts/2968940976468981
ماڈرن لونڈیاں (Sexual Objectification of Women through Media) ------------------------------------------------------------------------------- کل عورتوں کی معاشرتی حیثیت اور حجاب کے بارے ایک پوسٹ لگائی تھی کہ جس پر بعض دوستوں نے یہ کہا کہ نیم برہنہ لباس میں ملبوس ماڈلز اور اداکاراؤں کے لیے لفظ لونڈی کا استعمال، ان کی تحقیر اور توہین کے مترادف ہے۔ مجھے اس کے جواب میں یہ کہنا ہے کہ جیسے زمانہ قدیم میں عورتوں کی دو کیٹیگریز تھیں؛ آزاد اور لونڈیاں، یہی تقسیم آج بھی باقی ہے، بس اصطلاحات بدل گئی ہیں۔ اصل میں ہمارے دوست "لونڈی" کے لفظ پر زور دے رہے ہیں جبکہ ہم اس کے تصور کی بات کر رہے ہیں۔ ماضی میں لونڈی کا مقصد یہی تھا کہ وہ مردوں کی خدمت کرے، ان کا دل لبھائے، جنسی خواہشات کو پورا کرے، بغیر ان سے نکاح کیے، اور بغیر اس کے اس کو بیوی کا حق اور اسٹیٹس حاصل ہو۔ تو آج کی ماڈلز اور اداکاراؤں کی ایک بڑی تعداد یہی کام کر رہی ہے۔ مغرب میں اس پر کافی کام ہوا ہے، البتہ وہاں کے دانشور میڈیا کی عورت کو لونڈی نہیں کہتے بلکہ آبجیکٹ کہتے ہیں۔ اور آبجیکٹیفکیشن تھیوری (Objectification Theory) تو آج سے بیس سال پہلے آ چکی تھی کہ جس کا موضوع یہ بھی تھا کہ مغربی میڈیا کس طرح سے عورت کو ایک سیکسچوئل آبجیکٹ (Sexual Object) کے طور پیش کرتا ہے اور عورت میں اس آبجیکٹیفکیشن کی وجہ سے کیا کیا ذہنی مسائل (Mental Disorders) پیدا ہوتے ہیں۔ ٹیلی۔ویژن ایڈز میں عورت کو ہی کیوں دکھایا جاتا ہے، اور وہ بھی نیم برہنہ لباس میں۔ بڑی بڑی شاہراہوں پر لگے بل بورڈز پر عورتوں کی تصویریں ہی کیوں لگائی جاتی ہیں، اور وہ بھی ماڈلز کی۔ بڑے بڑے شاپنگ سنٹرز پر سیلز گرلز کیوں بٹھائی جاتی ہیں، اور وہ بھی فل میک۔اپ میں۔ ریسپشنسٹ اور سیکرٹری عموما عورتیں ہی کیوں ہوتی ہیں اور وہ بھی جوان۔ ایئرہوسٹس عموما لڑکیاں ہی کیوں ہوتی ہیں۔ ظاہری بات ہے یہ سب مردوں کو خوش کرنے کے لیے ہے کیونکہ عموما کماتے وہ ہیں اور لگاتے بھی وہی ہیں۔  تو ہماری رائے میں فی زمانہ بھی بے پردہ عورتوں کی معاشرتی حیثیت مردوں کو لبھانے والی ایک پراڈکٹ سے زیادہ نہیں ہے اور یہ پراڈکٹ مارکیٹ میں بکتی بھی ہے، اس کی قیمت بھی لگتی ہے۔ تو آج کی عورت بھی اپنی معاشرتی حیثیت میں دو کٹیگریز میں تقسیم ہے، کوئی مانے یا نہ مانے، یہ ایک امر واقعہ ہے۔ اس کے انکار سے وہ تقسیم ختم نہیں ہو جائے گی۔ مردوں نے ایک عورت اپنا گھر بسانے کے لیے رکھی ہوئی ہے کہ جس سے وہ اپنی نسل آگے بڑھانا چاہتے ہیں اور ایک محض دل پشوری کے لیے کہ جس سے ان کا صرف اتنا مقصد ہے کہ وہ انہیں خوش کر دے۔ تو زمانہ قدیم میں لونڈی ایک آبجیکٹ تھی جبکہ بیوی ہیومین بیئنگ تھی۔   ایک یونیورسٹی اسٹوڈنٹ کا اپنی کزن کی طرف رشتہ ہو گیا لیکن وہ اس رشتے سے خوش نہیں تھا۔ میں نے اسے بہت سمجھایا لیکن اس کا کہنا یہی تھا کہ میری فی۔میل کزن بھی یونیورسٹی میں پڑھتی رہی ہے۔ اب میں اس کی کاؤنسلنگ نہیں کر پایا کیونکہ اس نے یونیورسٹی کا ماحول خود سے دیکھا تھا لہذا اس کا خیال یہی تھا کہ کو۔ایجوکیشن والی یونیورسٹی کی بے پردہ فی۔میل اسٹوڈنٹ ایک آبجیکٹ ہے، ہیومن بیئنگ نہیں۔ آپ اس طالب علم کو جنونی کہہ لیں یا بے وقوف، لیکن اس سے امر واقعہ ختم نہیں ہو جائے گا، اور وہ یہی ہے کہ کچھ عورتیں بیویاں بننے کے لیے پیدا ہوئی ہیں اور کچھ لونڈیاں بننے کے لیے۔ اب یہ عورت کے اوپر ہے کہ اس نے کیا بننا ہے۔

##############################
https://web.facebook.com/hm.zubair.52/posts/2966983856664693
کیا خلفائے راشدین نے پردے کو ریاست کی سطح پر نافذ کیا تھا؟ ---------------------------------------------------------------- دوست کا سوال ہے کہ کیا خلفائے راشدین نے پردے کو ریاست کی سطح پر نافذ کیا تھا تا کہ معلوم ہو سکے کہ اسلامی ریاست کو یہ حق حاصل ہے کہ عورتوں کو مخصوص لباس کا قانونا پابند بنا سکے؟ جواب: اوائل اسلام میں دو طرح کی عورتیں  تھیں؛ ایک آزاد اور دوسری لونڈیاں۔ آزاد عورتیں وہ تھیں جنہیں معاشرے میں ایک خاص اسٹیٹس حاصل تھا جو لونڈیوں سے بہر صورت زیادہ تھا۔ یہی عورتیں بیویاں بنائی جاتی تھیں، مرد انہی کے قدر دان تھے، معاشرے میں ان کا ایک مقام، مرتبہ اور ٹہکا ہوا کرتا تھا اور ساتھ میں اگر خاندانی بھی ہوتیں تو ایک خاص قسم کا رعب اور دبدبہ بھی ہوتا تھا۔ دوسری قسم کی عورتیں لونڈیاں کہلاتی تھیں، جن کا اصلا مقصد خدمت تھا اور وہ یہ خدمت مردوں کی بھی کیا کرتی تھیں۔ ان کی حیثیت ایک پراڈکٹ کی سی تھی جسے بازاروں میں بیچا اور خریدا جاتا تھا۔  اوائل اسلام میں اس بات کا لحاظ کیا گیا کہ دونوں قسم کی عورتوں کے لباس میں فرق رہے تا کہ دونوں کی کیٹیگریز میں فرق باقی رہے۔ آزاد اور خاندانی عورت کے لیے یہ لازم تھا کہ وہ حجاب کرے جبکہ لونڈیاں اپنے ہاتھ، پاؤں، چہرہ اور سر بھی کھلا رکھتی تھیں۔ صحیح آثار اور تاریخی روایات میں مروی ہے کہ حضرت عمر بن خطاب رضی اللہ عنہ اس لونڈی کو مارتے تھے جو حجاب کرتی یا اپنا چہرہ چھپاتی یا سر ڈھک لیتی تھی تا کہ اس کی آزاد عورتوں کے ساتھ مشابہت نہ ہو۔ تو حضرت عمر رضی اللہ عنہ نے آزاد عورتوں اور لونڈیوں کے لیے علیحدہ علیحدہ لباس ریاستی سطح پر نافذ کر رکھا تھا۔ اب اس میں علماء کا اختلاف ہے کہ کیا بعد کے زمانوں میں بھی ایسا ہی حکم جاری ہو گا؟ تو اس بارے امام ابن تیمیہ رحمہ اللہ کی رائے یہ ہے کہ بعد کے زمانوں میں چونکہ فتنہ زیادہ بڑھ گیا ہے لہذا لونڈیوں کو بھی حجاب کا حکم جاری کیا جائے گا۔ انسان قرون اولی سے قرون وسطی، اور قرون وسطی سے دود جدید میں داخل تو ہو گیا لیکن عورتوں کی یہ تقسیم باقی رہی، بس اصطلاحات بدل گئیں کہ لونڈی کا تصور اور مقصد ماڈل اور فنکارہ کے نام سے پورا ہونے لگا۔ آج بھی کچھ عورتیں وہ ہیں جنہیں بیوی بنا کر گھر کو زینت بخشی جاتی ہے اور کچھ عورتیں مردوں کو خوش کرنے کے لیے گویا کہ وقف ہیں۔ پرانے زمانے میں لونڈی کے بھی خیر کچھ حقوق ہوتے تھے کہ مرد اس سے استفادہ کرتا تھا تو اس کے خرچے اور نان نفقے کی ذمہ داری بھی اٹھاتا تھا لیکن آج کل کی لونڈیوں کو تو وہ بھی حاصل نہیں ہیں۔ یہ مفت میں مردوں کو خوش کرنے کا فریضہ سر انجام دیتی ہیں، اور اس پر مستزاد یہ کہ مردوں نے انہیں یہ سجھا دیا ہے کہ یہی اصلا آزادی ہے۔ اور اب تو ان ماڈرن لونڈیوں کی صورت حال یہ ہے کہ مردوں پر ایسے ڈل رہی ہوتی ہیں جیسے ان کی کوئی عزت نفس، وقار اور شخصیت ہے ہی نہیں۔ ذرا ابھی اسی وقت کوئی ٹاک شو لگا کر دیکھ لیں کہ جس میں کسی ماڈل کے ساتھ کسی مرد کو بٹھایا گیا ہو تو آپ دیکھیں گے کہ وہ ماڈل ایسے اس مرد پر گر رہی ہو گی جیسے اس نے مرد پہلی مرتبہ دیکھا ہو۔ تو ہماری رائے میں دور جدید میں خاندانی عورتوں اور ماڈرن لونڈیوں میں فرق کرنے کے لیے ضروری ہے کہ صحابہ کے اس فرق کو ملحوظ رکھا جائے اور صرف خاندانی اور شریف عورتوں کو ہی حجاب کے احکامات ریاستی سطح پر جاری کیے جائیں۔ اور جن عورتوں کا مقصد ہی مردوں کی خدمت اور ان کو خوش رکھنا ہے، انہیں حجاب کے حکم سے مستثنی قرار دے دیا جائے تا کہ جو عورت جس مقصد کے لیے ہے، وہ مقصد اچھی طرح سے پورا ہو سکے۔

##############################
https://web.facebook.com/hm.zubair.52/posts/2964794116883667
قبر پرستی، درباروں پر نذر ونیاز، چڑھاوے، گیارہویں شریف اور جمعراتیں: مولانا صوفی عبد الحمید سواتی رحمہ اللہ کی تفسیر "معالم العرفان" کی روشنی میں -------------------------------------------------------------------------------- پچھلے تین سالوں سے اتوار کے دن صبح دس سے گیارہ بجے کے دوران گھر سے قریب ہی ٹاؤن شپ میں ایک شادی ہال میں درس قرآن مجید دے رہا ہوں۔ ایک گھنٹہ درس قرآن میں قرآن مجید کے کوئی ڈیڑھ سے دو رکوعوں کا مطالعہ ہو جاتا ہے، رواں ترجمہ اور مختصر تشریح۔ اصل مقصد قرآن مجید کے ساتھ مل بیٹھنے کا ایک بہانا ہے۔ درس قرآن مجید کی تیاری کے لیے ایزی قرآن وحدیث سافٹ ویئر استعمال کرتا ہوں کہ جس میں ستر سے زائد اردو تفاسیر موجود ہیں۔ اتنی تفاسیر ایک ساتھ دیکھنا تو ممکن نہیں ہوتا البتہ مولانا مودودی رحمہ اللہ کی "تفہیم القرآن"، مولانا اصلاحی رحمہ اللہ کی "تدبر القرآن"، مولانا عبد الرحمن کیلانی رحمہ اللہ کی "تیسیر القرآن" اور مولانا عبد الحمید سواتی رحمہ اللہ کی "معالم العرفان" دیکھ لیا کرتا ہوں۔ آج سورۃ یونس کے دوسرے رکوع کی تفسیر "معالم العرفان" سے دیکھ رہا تھا تو سوچا قبر پرستی پر ان کی رائے بطور پوسٹ شیئر کر دوں۔ وہ لکھتے ہیں: " ہمارے ملک میں سینکڑوں بلکہ ہزاروں ایسے مزار ہیں جن کے سامنے سجدے ہوتے ہیں، لوگ دست بستہ کھڑے ہو کر ان سے حاجات طلب کرتے ہیں یا حاجت براری کے لیے سفارش چاہتے ہیں۔ اس انتہائی تعظیم کی خاطر عرق گلاب سے قبر کو غسل دیا جاتا ہے، پھول ڈالے جاتے ہیں، ہزاروں چادریں نذر ہوتی ہیں اور قبروں پر نذر ونیاز کا لامتناہی سلسلہ تو ہمیشہ جاری رہتا ہے اگر یہ سب کچھ صاحب قبر کو نافع اور ضار سمجھ کر کیا جائے تو واضح شرک ہے اور اگر اسے نافع اور ضار نہ سمجھا جائے تو اس کو شرک تو نہیں کہہ سکتے مگر اس عمل کے بدعت، مکروہ اور حرام ہونے میں کوئی شک نہیں۔" وہ لکھتے ہیں: "غیر اللہ کی نذرونیاز دے کر بھی شرک کا ارتکاب کیا جاتا ہے۔ سورة انعام میں پرانے مشرکوں کا ذکر آتا ہے جو اپنی پیداوار میں سے ایک حصہ اپنے معبودوں کے نام کا نکالتے تھے۔ ہمارے ہاں گیارہویں کا عقیدہ بھی ایسا ہی ہے۔ اگر کوئی شخص اس لیے گیارھویں دے دیتا ہے کہ اس کے بغیر گھر سے خیروبرکت اٹھ جائیگی تو یہ فعلی شرک ہے۔ جو شخص کوئی چیز نبی، ولی یا قبر والے کے نام نامزد کرے اور پھر اس کی قبر پر چڑھائے تو یہ نیاز میں شرک ہے۔ اور اگر اللہ کے نام پر کسی فوت شدہ کے ایصال ثواب کے لیے کوئی چیز دیتا ہے تو یہ جائز ہے، اس میں کسی کا اختلاف نہیں، گیارہویں شریف کے بعض دلدادہ یہ تاویل کرتے ہیں کہ ہم تو ایصال ثواب کے لیے دیتے ہیں بھئی! اگر ایسا ہے تو پھر گیارہوں کا نام کیوں لیتے ہو؟ پھر گیارہ تاریخ کیوں مقرر کرتے ہو؟ کتاب وسنت میں ایصال ثواب کے لیے تاریخ کے تقرر کا کوئی حکم ہے؟ کسی جمعرات، تیسرے، ساتویں یا چالیسویں کی کوئی اہمیت ہے ، شریعت نے ایسی چیزوں کا کہاں حکم دیا ہے؟ اسی چیز کو تو بدعت کہا جاتا ہے۔ اگر ثواب ہی پہنچانا مقصود ہے تو جب چاہو صدقہ خیرات کرو ، کون روکتا ہے؟ وہ لکھتے ہیں: "اس میں ایک اور قباحت بھی ہے۔ ختم گیارہوں کا ہو یا تیسرے کا یا چالیسویں کا، سب لوگ کھاتے ہیں، حالانکہ اگر ایصال ثواب مقصود ہے تو پھر یہ غربا اور مساکین کا حق ہے۔ مالدار اور برادری والے کھا گئے تو ثواب کیسے ہوگا؟ یتیموں اور مسکینوں کو کھلا کر اس کا ثواب پہنچاؤ تو کچھ بات بھی بنے۔ اگر گیارہویں سے شیخ عبدالقادر جیلانی (رح) کا تقرب مقصود ہے تو اس کا شرک ہونے میں کوئی شبہ نہیں۔ اسی طرح اگر داتا دربار پر بکرا اس مقصد کے یے دیا گیا کہ داتا صاحب ہماری سفارش کردیں گے، ہماری مراد پوری کردیں گے یا کرا دیں گے یا خدا تعالیٰ کا قرب دلا دیں گے تو ہر صورت میں شرک کا ارتکاب ہے۔ یہی غایت درجہ کی تعظیم ہے، یہی عبادت ہے۔" وہ لکھتے ہیں: "ہمارے ہاں وسیع پیمانے پر قبر پرستی ہو رہی ہے۔ قبر کے سامنے دست بستہ کھڑا ہونا، اس کے سامنے رکوع یا سجود کرنا، اس قبر والے سے دعا مانگنا یا کرانا، قبر کو چومنا یا ہاتھ لگانا سب ایسی چیزیں ہیں جو قبروں کی حد درجہ تعظیم میں آتی ہیں۔ قبر کو اس نیت سے ہاتھ لگانا یا ہاتھ لگا کر منہ پر ملنا کہ صاحب قبر خوش ہو کر ہماری بگڑی بنا دیگا۔ واضح شرک ہے۔ یہ کام تو پیغمبر اسلام کی قبر کے ساتھ بھی روا نہیں۔ ذرا فاصلے پر ادب سے کھڑے ہو کر، نظریں نیچی کر کے خاموشی کے ساتھ صلوٰۃ وسلام پڑھو، حضور (صلی اللہ علیہ وآلہ وسلم) کی قبر کے ساتھ کوئی ایسا معاملہ نہ کرو جو خود آپ کی تعلیمات کے خلاف ہو۔ آپ نے تو آخری وقت میں یہ دعا کی تھی ”اللھم لا تجعل قبری وثنا یعبد “ اے اللہ میری قبر کو بت نہ بنانا کہ اس کی پوجا ہونے لگے۔ یہود و نصاریٰ نے اپنے انبیاء اور بزرگوں کے ساتھی یہی معاملہ کیا جس کا ذکر حضور (صلی اللہ علیہ وآلہ وسلم) نے مرض الموت میں کیا ”لعنۃ اللہ علی الیھود والنصاری اتخذوا قبورا انبیائھم مساجد“۔ یہودیوں اور نصرانیوں پر خدا تعالیٰ کی لعنت ہو جنہوں نے اپنے انبیاء کی قبروں کو سجدہ گاہ بنا لیا۔ قبروں پر گنبد گھڑے گئے۔ ان پر چادریں چڑھائیں اور پھر ان کی تعظیم کے لیے لوگوں کو خاص تاریخ پر جمع کیا۔ یہ چیز حرام، ناجائز اور اسراف میں داخل ہے۔ تمام بزرگان دین اس سے منع کرتے آئے ہیں۔"

##############################
https://web.facebook.com/hm.zubair.52/posts/2962847627078316
کیا ریاست اپنے شہریوں کو مخصوص لباس کا پابند بنا سکتی ہے ؟ شاہ زیب خانزادہ کی خدمت میں ------------------------------------------------------------------------------------------ کے۔پی۔کے (KPK) میں فی۔میل ڈسٹرکٹ ایجوکیشن آفیسر کے آفس، پشاور نے 16 ستمبر 2019 کو ایک نوٹیفکیشن جاری کیا کہ جس میں تمام مڈل، اسکینڈری اور ہائر اسکینڈری گرلز اسکولز کے ہیڈز کے لیے یہ ہدایت موجود تھی کہ وہ اپنی طالبات کو کہیں کہ اپنے آپ کو ڈھانپنے کے لیے گاؤن، عبایا یا چادر استعمال کریں تا کہ وہ کسی بھی قسم کی غیر اخلاقی حرکت سے محفوظ رہ سکیں۔ سوشل میڈیا اور ٹیلی ویژن چینلز پر اس نوٹیفکیشن کے حق اور خلاف میں بہت کچھ ریکارڈ پر آیا۔ اوریا مقبول جان، انصار عباسی اور ہارون رشید وغیرہ نے اس نوٹیفکیشن کی خوب حمایت کی جبکہ شاہ زیب خانزادہ اس کی مخالفت میں پیش پیش رہے۔ ذیل میں اس حوالے سے شاہ زیب خانزادہ صاحب کی ایک دو منٹ کی ٹوئٹر ویڈیو اور اس کا تجزیہ پیش خدمت ہے۔ شاہ زیب خانزادہ صاحب کی کل بحث جس مرکزی نقطے کے گرد گھوم رہی ہے، وہ یہ ہے کہ ریاست کو یہ اختیار حاصل نہیں ہے کہ وہ اپنے شہریوں کو کسی مخصوص قسم کے لباس کا پابند بنائے۔ اس کا جواب یہ ہے کہ آپ مذہبی پوزیشن لے لیں یا لبرل، ہر دو اعتبار سے ریاست یہ حق رکھتی ہے اور استعمال بھی کرتی ہے۔ مذہبی پوزیشن لے کر ہم بات کریں تو قرآن مجید نے بالغ بچیوں کو پردے کا حکم دیا ہے جیسا کہ سورۃ الاحزاب کی آیت 59 کا مفہوم ہے کہ اے نبی کریم صلی اللہ علیہ وسلم، آپ مسلمان عورتوں کو کہہ دیں کہ جب وہ گھروں سے باہر نکلیں تو اپنے اوپر ایک بڑی چادر اوڑھ لیا کریں۔ اب رہی یہ بات کہ کیا مذہب، ریاست کو یہ حق دیتا ہے کہ وہ اپنے شہریوں کو مخصوص لباس کا پابند بنائے؟ تو اس کا جواب "ہاں" میں ہے۔ سورۃ الحج کی آیت 41 میں اللہ عزوجل اپنے بندوں کی صفات بیان کرتے ہوئے فرماتے ہیں کہ اگر ہم انہیں زمین میں اقتدار عطا کریں تو وہ نماز، زکوۃ، امر بالمعروف اور نہی عن المنکر کا نظام قائم کریں گے۔  تو مذہبی پوزیشن لینے والے کے لیے تو کوئی اشکال نہیں کہ مذہب کے مطابق ریاست معروف کا حکم دے گی اور منکر سے روکے گی اور یہ ریاست کی بنیادی ذمہ داری ہے۔ اور مذہبی بیانیے کے مطابق معروف سے مراد وہ ہے کہ جس کا مذہب نے حکم دیا ہے اور منکر وہ ہے کہ جس سے مذہب نے روکا ہے۔ تو مذہب نے بالغ بچیوں کو پردے کا حکم دیا ہے تو یہ معروف ہے اور اس کا ریاست حکم دے گی۔ اور بے پردگی سے منع کیا ہے تو یہ منکر ہے اور اس سے ریاست روکے گی۔ اب اس نوٹیفکیشن کی عبارت نکال کر اگر آپ دیکھیں تو وہاں دو چیزیں اہم ہیں؛ ایک یہ کہ یہ نوٹیفکیشن مڈل اور اس سے ہائر کلاسز کی بچیوں کے لیے ہے اور مڈل کلاس کی بچی کم از کم گیارہ سال کی ہوتی ہے اور پاکستان میں بچیوں کی بلوغت کی اوسط عمر یہی ہے۔ دوسرا اس نوٹیفکیشن میں بھی ہدایت (instruct) کے الفاظ ہیں کہ ہیڈز اپنی طالبات کو انسٹرکٹ کریں گی۔ تو انسٹرکشن میں آپ کو کیا ایشو ہے؟ یہ وہی تعبیر ہے کہ جسے قرآن مجید نے امر بالمعروف کا نام دیا ہے کہ معروف کا حکم کرنا، یہ ہر صاحب اختیار کی ذمہ داری ہے۔ اور اگر آپ سیکولر پوزیشن لے لیں تو دنیا میں اس وقت 15 ریاستیں ایسی ہیں کہ جنہوں نے اپنے شہریوں یا سرکاری ملازمین کے لیے عوامی مقامات پر نقاب (face covering) کو بین کیا ہوا ہے۔ ان میں فرانس، جرمنی، آئر لینڈ، نیدر لینڈ، ڈنمارک، ناروے، آسٹریا اور بیلجیئم وغیرہ شامل ہیں۔ اگر آپ یہ کہتے ہیں کہ ان ریاستوں نے غلط کیا ہے؟ تو اس پر سوال یہ ہے کہ آپ کس پوزیشن میں یہ کہہ رہے ہیں کہ ان ریاستوں نے غلط کیا ہے؟ مذہبی پوزیشن میں کہہ رہے تو مذہبی پوزیشن تو یہ بھی کہہ رہی ہے کہ ریاست کے لیے اپنے شہریوں کو مخصوص لباس کا پابند بنانا جائز ہے۔ اور اگر آپ یہ کہتے ہیں کہ ہم سیکولر پوزیشن لے کر یہ بات کر رہے ہیں تو سیکولر پوزیشن میں فائنل اتھارٹی کون ہے جیسا کہ مذہبی پوزیشن میں تو وہ قرآن مجید اور سنت رسول صلی اللہ علیہ وسلم ہے۔ سیکولر پوزیشن میں فائنل اتھارٹی تو عوام ہیں یا دوسرے الفاظ میں عوام کے منتخب نمائندے ہیں اور انہوں نے ہی تو حجاب کو لاگو کیا تھا۔ اور مذہبی پوزیشن لینے والوں پر رہا یہ اعتراض کہ "لَا إِكْرَاهَ فِي الدِّينِ" کہ دین میں کوئی جبر نہیں ہے تو اس کا مطلب صرف اتنا ہے کہ دین کو اختیار کرنے میں کوئی جبر نہیں ہے یعنی کسی کو زبردستی مسلمان نہیں کیا جائے گا۔ تو جس نے آزاد مرضی سے اسلام قبول کیا ہے یا کیا ہوا ہے تو اس کے لیے تو جبر ہی جبر ہے۔ شریعت تو نام ہی جبر کا ہے۔ جبر کسے کہتے ہیں، پابندی کو؟ اور شریعت کا دوسرا نام پابندی ہی تو ہے کہ یہ کرنا ہے اور یہ نہیں کرنا۔ تو شاہ زیب خوانزادہ صاحب نے اپنے حق میں اس آیت کو بھی غلط نقل کیا ہے۔ دوسری طرف  شاہ زیب خوانزدہ صاحب یہ بھی کہہ رہے ہیں کہ والدین کو تو یہ حق حاصل ہے کہ اپنے اولاد کو کچھ پہننے پر مجبور کر سکیں، لیکن ریاست کو نہیں ہے۔ تو یہ تو ان کے موقف میں کھلا تضاد ہے۔ جب دین میں جبر نہیں ہے تو والدین کیسے جبر کر سکتے ہیں؟ اگر والدین جبر کر سکتے ہیں تو مطلب دین میں جبر ہے۔  پھر یہ کہ اگر ریاست کو اپنے شہریوں کو لباس کے حوالے سے پابند کرنے کا کوئی اختیار نہیں ہے تو اسکول کے بچے اور بچیاں اگر مکمل لباس اتار کر اسکول آنا شروع ہو جائیں تو کیا ریاست کو یہ اختیار حاصل ہو گا کہ انہیں کچھ پہن کر آنے پر مجبور کرے۔ اگر ریاست کو یہ حق حاصل ہے کہ انہیں کچھ نہ کچھ پہننے کا کہے تو آپ نے ریاست کا اختیار تو مان لیا۔ بڑی تعداد میں سیکولر ریاستوں میں مثلا اٹلی، یونان اور امریکہ کی بعض ریاستوں میں بھی سوشل نیوڈٹی (social nudity) باقاعدہ قانونی اعتبار سے قابل سزا جرم ہے۔ یہ سزا بعض اوقات ہزاروں ڈالرز کی صورت میں اور بعض اوقات قید کی صورت میں ملتی ہے۔ تو سیکولر ریاستیں بھی اس وقت تک یہ پوزیشن پوری طرح سے نہیں لے سکی ہیں کہ لباس انسان کا پرسنل ایشو ہے۔ لباس ایک پہلو سے انسان کا پرسنل ایشو ہے اور ایک پہلو سے پبلک ایشو ہے۔ ایک اعتبار سے انسان کو قانونا مجبور نہیں کیا جا سکتا ہے کہ وہ کیا پہنے اور کیا نہ پہنے لیکن دوسرے اعتبار سے اسے قانونا مجبور کیا جا سکتا ہے کہ وہ کیا پہنے اور کیا نہ پہنے۔ اب سوال یہ ہے کہ انسان کسی حد تک اپنے لباس میں آزاد ہے اور کہاں تک ریاست اس کو مجبور کر سکتی ہے؟ تو مذہبی پوزیشن لینے والے کے لیے تو اس سوال کا جواب مذہبی حدود ہیں جبکہ سیکولر پوزیشن لینے والے کے لے اس کی حدود عقل اور معاشرہ طے کرتا ہے۔ اور عقل اور معاشرے دونوں ہی یہ کہتے ہیں کہ بالغ بچیوں کو حجاب کرنا چاہیے کہ ایسی بچیوں کے ساتھ غیر اخلاقی حرکات زیادہ ہوتی ہیں کہ جو حجاب نہ کرتی ہوں۔ اور یہی مذہب میں بھی حجاب کے حکم کی بنیاد ہے۔ باقی رہی یہ بات کہ حجاب والی لڑکیوں کو بھی تو چھیڑا جاتا ہے لہذا اصل چیز بیمار ذہنیت ہے نہ کہ عورت کا لباس تو یہ ایسی ہی منطق ہے جیسا کہ یہ کہنا کہ جس گھر پر تالا پڑا ہو تو اس میں بھی چوری تو ہو جاتی ہے لہذا کرنے کام گھر کو تالہ لگانا نہیں ہے بلکہ چور کی ذہنیت درست کریں۔ تو بھئی آپ گھر کو تالا لگانا چھوڑ کر چوروں کی ذہنیت درست کرنا شروع کر دیں لیکن دوسروں کو تو ایسی پٹیاں نہ پڑھائیں کہ ان کا نقصان ہو جائے۔ پھر شاہ زیب خانزادہ نے چلڈرن پروٹیکشن کی ایک این۔جی۔او "ساحل" کی رپورٹ کے حوالے سے ایک فضول بحث شروع کر دی کہ "ساحل" کی رپورٹ کے مطابق 2018ء میں اسکولز میں بچوں کے ساتھ بدکاری کے واقعات 44 ہوئے ہیں جبکہ مدارس میں 46 ہوئے ہیں تو مدارس میں دو زیادہ ہوئے جبکہ وہاں بچوں نے اپنے آپ کو کور کیا ہوتا ہے، مکمل اسلامی لباس میں ہوتے ہیں لہذا مسئلہ لباس کا نہیں بلکہ بیمار ذہنیت کا ہے۔ تو آپ بچوں کی پروٹیکشن چاہتے ہیں تو بیمار ذہنیت کو ختم کریں، نہ کہ  مخصوص لباس پر زور دیں۔ اس میں کوئی شک نہیں کہ چائلڈ ایبوز میں دونوں فیکٹرز انوالو ہیں؛ بیمار ذہنیت بھی اور لباس بھی۔ ایک کے ہونے کا مطلب یہ نہیں کہ دوسرا فیکٹر موجود نہیں ہے۔ ہم یہ عرض کر چکے کہ عورت کے بے لباس ہو کر گھومنے پھرنے سے ریپ کے کیسز بڑھ جائیں گے اور یہ جامعہ اشرفیہ کے مفتی صاحب نہیں کہہ رہے بلکہ ایک معروف برطانوی اخبار "دی انڈی پینڈنٹ" کی سروے رپورٹ ہے کہ 55 فی صد برطانوی مردوں اور 41 فی صد عورتوں کی رائے ہے:  “the more revealing the clothes a woman wears, the more likely it is that she will be harassed or assaulted”.  نوٹ: "ساحل" کی رپورٹ ہم نے حاصل کی ہے، اس کے نمبرز کی روشنی میں کل ان شاء اللہ، ایک جگہ اسی موضوع پر ایک تفصیلی ریکارڈنگ بھی کروانی ہے۔

##############################
https://web.facebook.com/hm.zubair.52/posts/2960868277276251
کیا حدییثیں اڑھائی سو سال بعد لکھی گئی ہیں ؟ ---------------------------------------------- پاکستان کی ایک ٹاپ کلاس یونیورسٹی میں انجینئرنگ کے اسٹوڈنٹس کو ایک موٹیویشنل لیکچر دینے گیا تو ایڈمنسٹریشن میں بعض ایسے دینی اصحاب سے ملاقات ہوئی کہ جو  ایک معروف پبلک یونیورسٹی کے اسلامک ڈیپارٹمنٹ سے اسلامک اسٹڈیز میں ایم۔فل تھے لیکن انہیں یہ غلط فہمی لاحق تھی کہ حدیثیں اڑھائی سو سال بعد لکھی گئی ہیں لہذا مستند نہیں ہیں۔ بہر حال بہت سے اچھے خاصے پڑھے لکھے لوگوں کو یہ غلط فہمی لاحق ہے کہ نبی کریم صلی اللہ علیہ وسلم کے دور میں حدیث لکھی نہیں جاتی تھی اور آپ صلی اللہ علیہ وسلم نے حدیث لکھنے سے منع کر دیا تھا اور یہ حدیثیں کوئی اڑھائی سو سال بعد لکھی گئی ہیں لہذا اس لیے مستند نہیں ہیں۔  ذیل میں ہم نے اپنے اصول حدیث کے کورس کا لیکچر نمبر 12 شیئر کیا ہے کہ جس میں رسول اللہ صلی اللہ علیہ وسلم کے دور میں حدیث کے لکھنے کے حوالے سے بحث کی گئی ہے اور اس بارے مستشرقین کے اعتراضات کا عام فہم انداز میں جواب بھی دیا گیا ہے۔ مزید یہ کہ صحابہ کرام کے حدیثی صحائف کا مختصر تعارف بھی اس میں شامل ہے بلکہ پہلی تین صدیوں میں حدیث لکھںے کی تاریخ کا ایک مختصر جائز پیش کیا گیا ہے۔ ان لوگوں سے یہ لیکچر ضرور شیئر کریں کہ جن کو یہ غلط فہمی لاحق ہے کہ حدیثیں اڑھائی سو سال بعد لکھی گئی ہیں۔ 

##############################
https://web.facebook.com/hm.zubair.52/posts/3138959632800447
مزارات کی تجوری سے مال اڑانے کا شرعی حکم -------------------------------------------------- دوست کا سوال ہے کہ اکثر مزارات پر ایک چندہ باکس یا تجوری موجود ہوتی ہے کہ جس میں لوگ پیسے ڈالتے ہیں۔ تو کیا ایسی رقم اٹھا لینا شرعا چوری کہلاتا ہے؟ جواب: یہ مال اٹھانا ہر گز چوری میں داخل نہیں ہے بلکہ مسکین اور فقیر کے لیے ایسے مال اور اشیاء کو اٹھا کر اپنے استعمال میں لانا بالکل جائز ہے جیسا کہ چندے کے پیسوں سے کھانا کھا لیا یا مزار کی چادر سے اپنا جسم ڈھانپ لیا۔ اس کی وجہ یہ ہے کہ اس مال کا شرعا کوئی مالک نہیں ہے۔ ہمیں یاد ہے کہ بچپن میں ہمارے گاؤں میں حفظ کے مدرسہ کے ساتھ ایک مزار تھا۔ مدرسہ میں رات کو اکثر لائٹ چلی جاتی تھی اور مغرب تا عشاء حفظ کلاس میں متبادل بتی کا انتظام نہ تھا۔ تو بعض طلباء مسجد کے ساتھ قبرستان میں موجود مزار پر پڑے چراغ اٹھا لاتے تھے کہ جن کی روشنی میں ہم قرآن مجید پڑھتے تھے۔ اب صاحب قبر کو ان چراغوں کی کیا ضرورت تھی؟ کیا ایسے قبر کے اوپر چراغ جلانے سے اس قبر میں روشنی ہو جائے گی؟ مزاروں پر چراغ جلانا، چادریں چڑھانا، کھانے کی چیزیں پھینک جانا اور روپیہ پیسہ چندہ باکس میں ڈالنا، یہ سب محض روپے پیسے کا ضیاع ہے، اور کچھ نہیں۔ تو قبروں پر چراغ جلانے والے بھی بے وقوف عوام ہے کہ روپے پیسے کے ضیاع کے علاوہ رسول اللہ صلی اللہ علیہ وسلم کے احکامات کی نافرمانی بھی ہے۔ مسند احمد کی ایک روایت کے مطابق آپ صلی اللہ علیہ وسلم نے قبروں پر چراغ چلانے والوں پر لعنت بھیجی ہے۔ اسی طرح قبروں پر روپیہ پیسہ پھینک آنا اپنی محنت کی کمائی کا ضیاع ہے۔ اور ایسی رقم کا شرعی حکم "لقطہ" یعنی گری پڑی چیز کا ہے۔ تو وہ اگر چھوٹی موٹی ہو کہ جس سے ضرورت پوری ہو جائے تو جس کو مل جائے، اسی کی ہے۔ اور اس کے لیے اس کا استعمال جائز ہے۔ سنن ابو داود کی روایت میں ہے کہ جسے عصا، رسی یا کوڑا گرا پڑا مل جائے تو وہ اسی کا ہے۔ البتہ بڑا ہاتھ مارنا جائز نہیں ہے، بس ضرورت کے تحت مال وہاں سے اٹھا لے تو حرج نہیں ہے کیونکہ اگر فقیر اور مسکین نہیں اٹھائے گا تو کوئی بھیڑیا اٹھا لے گا جیسا کہ آج کل کی صورت حال سامنے کی ہے۔ متفق علیہ روایت میں ہے کہ آپ صلی اللہ علیہ وسلم سے اونٹ کے بارے سوال ہوا کہ جو چرتا پھرتا ہو اور کوئی اس کی ملکیت کا دعوی نہ کر رہا ہو تو آپ نے اس سے منع کر دیا۔ لیکن جب بکری کے بارے سوال ہوا تو آپ نے کہا کہ ایسی بکری کو اپنے استعمال میں لے آؤ۔ وہ تمہاری ہے یا بھیڑیے کی ہے۔ تو بہتر ہے کہ تم استعمال میں لے آؤ۔ یہاں زندہ بھوکوں مر رہے ہیں اور سردی میں ٹھٹھر رہے ہیں اور یہ مردوں کو کھانے پیش کر رہے ہیں اور قبروں کو کپڑے پہنا رہے ہیں۔

##############################
https://web.facebook.com/hm.zubair.52/posts/3023097591053319
یوتھ کلب لاہور کے تحت اوپن ڈسکشن فورم میں رجسٹریشن ----------------------------------------------------------- یوتھ کلب لاہور کے تحت کل بروز اتوار نیو پرنس ہال فیروز پور روڈ میں جو اوپن ڈسکشن فورم ہو رہا ہے، اس میں شمولیت کے لیے آن لائن رجسٹریشن لازمی ہے کہ جس کا لنک ذیل میں موجود ہے۔ رجسٹریشن فیس 500 روپے ہے کہ ہال میں کھانا یعنی ظہرانہ بھی سرو کیا جائے گا۔ میلز اور فی۔میلز دونوں کے لیے سیشن اوپن ہے۔ مزید معلومات کے لیے میلز اس نمبر [03314074429] اور فی۔میلز [03314925925] اس نمبر پر رابطہ کر سکتے ہیں۔ Speaker Panel: Jawad Ahad Dr. Anas Nazar Dr. Muhammad Zubair Date: Sunday, 20 October, 2019 Time: 02:00pm - 05:00pm Contact details: For Females. 0331-4925925 For males.0331-4074429 Venue: Heights & Delights New Prince Hall, Opp Gaddafi Stadium, Main Ferozpur Road, Service Road, Abu Bakar Block, Garden Town, Lahore. Open for both Males & Females. Lunch will be served. Registration is mandatory. No entry without registration. Register here: bit.ly/asklahore Charges: 500/- per person.

##############################
https://web.facebook.com/hm.zubair.52/posts/3020481411314937
صاف چلی، شفاف چلی ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔

##############################
https://web.facebook.com/hm.zubair.52/posts/3020357064660705
سفید پوش کی مدد سے کیا مراد ہے؟ ------------------------------------ قرآن مجید میں سورۃ البقرۃ کی آیت 273 میں ایسے لوگوں پر زکوۃ اور صدقہ کی رقم خرچ کرنے کی ترغیب دی گئی ہے جو ضرورت مند ہوں لیکن اپنی غیرت کی وجہ سے لوگوں سے لگ لپٹ کر سوال نہ کرتے ہوں۔ ایسے لوگوں کو عرف عام میں سفید پوش کہا جاتا ہے۔ اب سوال یہ ہے کہ کون سفید پوش ہے؟ آیت مبارکہ میں تو ان کی چار صفات بیان ہوئی ہیں؛ ایک یہ کہ وہ فقراء یعنی ضرورت مند ہیں۔ دوسرا یہ کہ انہوں نے اپنے آپ کو کسی دینی خدمت کے لیے وقف کیا ہوا ہے جیسا کہ جہاد، دینی تعلیم، خدمت خلق وغیرہ۔ تیسرا یہ کہ وہ اس دینی مصروفیت کی وجہ سے ملازمت یا کاروبار کرنے سے قاصر ہیں۔ چوتھا یہ کہ وہ لوگوں سے لگ لپٹ کر سوال نہیں کرتے یعنی یہ نہیں کہتے کہ ہم نے چونکہ اپنے آپ کو دین کی فلاں خدمت کے لیے وقف کر رکھا ہے تو تم ہماری ضروریات پوری کرو۔ ایک خاتون کا سوال ہے کہ ایک ایسی لڑکی کہ جس کے گھر کی ماہانہ آمدنی 20 ہزار ہو، وہ کسی یونیورسٹی کے ایوننگ پروگرام میں ایڈمشن لیتی ہے جبکہ مارننگ میں بھی داخلہ مل رہا تھا۔ اس نے یہ سوچ کر پہلے سیمسٹر کی فیس جو کہ 18 ہزارتھی، کسی سے لے کر جمع کروا دی کہ اگلے سیمسٹر کی فیس خود جاب کر کے جمع کروا دوں گی لیکن وہ جمع نہ کروا سکی کہ ایک انٹر پاس لڑکی کو 8 ہزار سے زیادہ کی جاب نہیں ملتی۔ اب دوسرے سیمسٹر کی فیس جو کہ 28 ہزار ہے، وہ بھی کسی سے مانگ کر جمع کروائی۔ وہ ایک ایوریج اسٹوڈنٹ ہے تو ایسے لوگوں کی مدد کرنا صحیح ہے؟  خاتون نے دوسرا کیس یہ ذکر کیا کہ گھر کی ماہانہ آمدنی 15 ہزار ہے لیکن 12 ہزار کرائے کے مکان میں رہتے ہیں اور بچوں کو 2500 ماہانہ والے پرائیویٹ اسکول میں ڈالا ہوا ہے جبکہ ماہانہ اخراجات مانگ کر پورے کیے جاتے ہیں۔ اب اس فیملی کو یہ سمجھاتے ہیں کہ کم کرائے والے مکان میں چلے جائیں، بس علاقہ تھوڑا بدلے گا۔ اور بچوں کو سرکاری اسکول میں ڈال دیں جو کہ محلے میں کھلے پرائیویٹ اسکول سے تو بہتر ہے جہاں میٹرک انٹر پاس لڑکیاں ٹیچر ہوتی ہیں جبکہ سرکاری اسکول میں کم سے کم گریجویٹ ٹیچر تو ہو گی لیکن یہ بات وہ مانتے نہیں تو کیا ان کی مدد کرتے رہیں؟ خاتون کا کہنا ہے کہ ایسے لوگوں کی مدد کرنا صحیح نہیں کیونکہ یہ ناعاقبت اندیشی ہے کہ آپ پیسوں کا انتظام کیے بغیر کوئی کام شروع کر لیں اور بعد میں آپ کو مانگنا پڑے۔ میری رائے میں بھی یہ بات بہت حد تک درست ہے کہ قرآن مجید نے حج کے بیان میں کہا ہے کہ اگرچہ بہترین زاد راہ تقوی ہی ہے لیکن جب تم حج کے سفر پر نکلو تو زاد راہ لے لیا کرو یعنی رستے کا خرچ۔ یہ نہ ہو کہ محض توکل کر کے حج کے لیے نکل کھڑے ہو اور وہاں جا کر لوگوں سے مانگتے پھرو جیسا کہ بعض لوگ ایسا کرتے بھی ہیں تو اسے قرآن مجید نے ناپسند کیا ہے۔ تو مہیا اسباب کے مطابق یا زیادہ سے زیادہ کہہ لیں کہ جن اسباب کے پیدا ہونے کا غالب امکان ہو، کے تحت ہی مستقبل کی پلاننگ کرنی چاہیے۔  تو ایسے شخص کو اس کی ناعاقبت اندیشی کی سزا بھگتنے دینا چاہیے کہ اس کی لرننگ ہو یا اس پر ترس کھا کر اس کی مدد کر دینی چاہیے؟ دیکھیں، اگر تو وہ اس رویے کا عادی ہو چکا ہے تو پھر تو اس کی مدد نہ کریں کہ آپ کی مدد اسے مزید بگاڑ دے گی۔ اور اگر وہ ناسمجھی کی وجہ سے پھنس گیا اور اس کے رویے سے لگ رہا ہے کہ ایک بار اس مشکل سے نکل گیا تو اپنے آپ کو سنبھال لے گا، تو اس کی مدد کرنے میں حرج نہیں کہ ہم سب یہاں سیکھتے ہیں۔ تو جس کے رویے سے لگے کہ وہ سیکھ رہا ہے تو اس کی مدد کر دیں اور جو سیکھ نہیں رہا تو اسے اس کے حال پر چھوڑ دیں۔

##############################
https://web.facebook.com/hm.zubair.52/posts/3018136551549423
یوتھ کلب لاہور کے ساتھ اوپن ڈسکشن فورم ------------------------------------------- یوتھ کلب لاہور کے تحت 20 اکتوبر 2019ء، بروز اتوار، دن 2-5 بجے تک، نیو پرنس ہال، بالمقابل قذافی اسٹیڈیم مین فیروز پور روڈ، گارڈن ٹاؤن لاہور، میں ایک اوپن ڈسکشن فورم کا انعقاد کیا جا رہا ہے۔ اس سیشن میں ہر قسم کے سوالات کی اجازت ہو گی اور جوابات دینے والے پینل میں مجھ سمیت تین حضرات شامل ہیں؛ ایک ڈاکٹر انس نضر صاحب جو مدینہ یونیورسٹی سعودی عرب سے گریجویٹ ہیں اور پنجاب یونیورسٹی سے پی۔ایچ۔ڈی اسلامک اسٹڈیز ہیں اور آج کل یونیورسٹی آف لاہور میں اسلامک اسٹڈیز ڈیپارٹمنٹ میں استاذ ہیں۔ دوسرے دوست معروف موٹیویشنل اسپیکر جواد احد صاحب ہیں جو ایک ادارے "التزکیہ" انسٹی ٹیوٹ کے بانی ہیں اور ملائشیا سے گریجویٹ ہیں۔  عجب حسن اتفاق ہے کہ آج ہماری کامساٹس یونیورسٹی لاہور میں بھی ایک ایسے ہی سیشن کا انعقاد ہو رہا ہے کہ جس میں مجھے شرکت کرنی ہے۔ یہ آئیڈیا بہت اچھا ہے کہ نوجوان نسل کے ذہنوں میں دین کے بارے جو شکوک وشبہات، اعتراضات یا سوالات ہیں تو انہیں کوئی ایسا پلیٹ فارم مہیا کیا جائے کہ جہاں وہ بلا جھجک نہ صرف اپنے خیالات اور جذبات سب شیئر کر سکیں بلکہ ان کو اچھے سے ریسپانس بھی کیا جائے تا کہ ان کا ایمان صحیح معنوں میں شعوری ایمان بن پائے اور دین اسلام کو پورے اعتماد کے ساتھ بطور ایک لائف اسٹائل کے اختیار کریں۔ یہ بھی امر واقعہ ہے کہ بہت سے اجنبی خیالات اور جذبات کو صحیح طرح سے انٹرٹین نہ کرنے کی وجہ سے نوجوان نسل دین سے دور ہو جاتی ہے۔ اس پر رضوان خالد چوہدری صاحب (Muhammad Rizwan Khalid Chaudhry) نے بھی اپنی زندگی کے حوالے سے کچھ لکھا ہے، اس کی اہمیت سمجھنے کے لیے اسے بھی پڑھ لیں۔

##############################
https://web.facebook.com/hm.zubair.52/posts/3013788188650926
غامدی صاحب کا نظریہ حدیث ------------------------------ "روایت اور جدیدیت" کے عنوان سے "محدث میڈیا" اسٹوڈیو کے زیر اہتمام ویڈیو ریکارڈنگ کا ایک سلسلہ شروع کیا ہے۔ ابھی تک اس سلسلے کے تحت چار ریکارڈنگز پبلش ہو چکی ہیں۔ جن میں ایک غامدی صاحب کے نظریہ حدیث پر ہے۔ دوسری غامدی صاحب کے عورتوں سے ہاتھ ملانے والے موقف کے بارے میں ہے۔ تیسری ویڈیو کا موضوع شاہ زیب خانزادہ کے ایک سوال کا جواب ہے کہ کیا ریاست اسکول کی بچیوں کو اسکارف اور عبایا کا پابند بنا سکتی ہے۔ اور چوتھی ویڈیو کا موضوع عورت کی ملازمت، پروفیشن وغیرہ کی حدود کا بیان ہے۔  مزید اگر آپ کے ذہن میں بھی کوئی ایسا جدید موضوع ہو کہ جس پر ویڈیو ریکاڈنگ مستقبل میں سامنے آنی چاہیے تو کمنٹس یا انباکس میں شیئر کر دیں۔ 

##############################
https://web.facebook.com/hm.zubair.52/posts/3071296649566746
شیخ ابن عربی پر حنفی، شافعی، مالکی اور حنبلی فقہاء کے فتوے اور ان کی عربی عبارتیں، ترجمے اور حوالہ جات کی تفصیل [قسط چہارم] ---------------------------------------------------------------------------------- امام ذہبی متوفی 748ھ لکھتے ہیں: "وَقَدْ حَكَى العَلاَّمَةُ ابْنُ دَقِيقِ العِيْدِ شَيْخُنَا، أَنَّهُ سَمِعَ الشَّيْخَ عِزَّ الدِّيْنِ ابْنَ عَبْدِ السَّلاَمِ يَقُوْلُ عَنِ ابْنِ العَرَبِيِّ: شَيْخُ سُوءٍ، كَذَّابٌ، يَقُوْلُ بِقِدَمِ العَالِمِ، وَلاَ يُحَرِّمُ فَرْجاً." [سير أعلام النبلاء: 23/ 48-49]۔ ترجمہ: ہمارے استاذ ابن دقیق العید نے ہم سے بیان کیا ہے اور انہوں نے اپنے استاذ شیخ عز بن عبد السلام سے سنا کہ وہ ابن عربی کے بارے کہہ رہے تھے کہ وہ برا اور جھوٹا شخص ہے، جو عالم کو قدیم مانتا ہے اور نکاح اور زنا میں فرق نہیں کرتا۔  شیخ ابن عربی کے دفاع میں لکھی جانے والی ایک پندرہ بیس صفحات کے کتابچے کا تو ہم نے ذکر کر دیا یعنی امام سیوطی کی "تنبئة الغبي بتبرئة ابن عربي"۔ اور اس میں بھی وہ اس بات کے قائل تھے کہ شیخ ابن عربی کی کتابوں کو پڑھنا حرام قرار دیا جائے کیونکہ وہ کفر سے بھری پڑی ہیں اور اس کے بدلے انہیں ولی مان لیا جائے۔ امام سیوطی کے بعد ان کے شاگردوں میں سے قاضی عبد الوہاب الشعرانی الشافعی متوفی 973ھ نے ابن عربی کے دفاع میں دو مستقل کتابیں تصنیف کی ہیں کہ جن میں سے "اليواقيت والجواهر في بيان عقائد الأكابر" اہم ہے۔ اس میں انہوں نے ابن عربی کے دفاع میں بہت زور لگایا ہے۔ اب اس کتاب کا بھی کچھ حال دیکھتے ہیں، کل رات سے اس کا مطالعہ کر رہا ہوں۔ اچھا ایک بات کہ شعرانی نے سیوطی کو اپنا شیخ کہا ہے لہذا میں نے لکھ دیا اگرچہ سیوطی کی وفات کے وقت شعرانی کی عمر 13 سال بنتی ہے۔ قاضی عبد الوہاب الشعرانی لکھتے ہیں: "وقد أخبرني العارف بالله تعالى الشيخ أبو طاهر المزني الشاذلي رضي الله عنه أن جميع ما في كتب الشيخ محيي الدين مما يخالف ظاهر الشريعة مدسوس عليه." [اليواقيت والجواهر في بيان عقائد الأكابر: ص 16] ترجمہ: مجھے عارف باللہ شیخ ابو طاہر المزنی رضی اللہ عنہ نے بتلایا ہے کہ شیخ ابن عربی کی کتابوں میں جو عبارتیں بھی خلاف شریعت ہیں، وہ کسی نے ان کی کتابوں میں شامل کر دیں ہیں، وہ ان کی نہیں ہیں۔ تو شعرانی نے ابن عربی کے دفاع می  دو مقدمے قائم ہیں؛ ایک یہ کہ ان عبارتوں کا ہی انکار کر دو کہ جن پر کفر کے فتوے ہیں اور دوسرا یہ کہ ان عبارتوں کی تاویل کر دو۔ وہ لکھتے ہیں: "الفصل الأول في ذكر نبذة من أحوال الشيخ محيي الدين بن العربي رضي الله عنه وبيان أن ما وجد في كتبه مخالف لظاهر كلام العلماء مدسوس عليه أو مؤول." [اليواقيت والجواهر في بيان عقائد الأكابر: ص 17] ترجمہ: پہلی فصل شیخ ابن عربی کے حالات زندگی اور اس بات کے بیان میں ہے کہ شیخ کی کتابوں میں جو علمائے اہل سنت والجماعت کے عقائد کے خلاف باتیں ہیں تو وہ اضافہ ہیں یا ان کی تاویل کی جائے گی۔  اب شعرانی جب فصوص الحکم میں موجود فرعون کے ایمان لانے والی عبارت کی بات کرتے ہیں تو کہتے ہیں کہ یہ عبارت شیخ ابن عربی کی نہیں ہو سکتی لہذا کسی نے ان کے کلام میں اس کا اضافہ کیا ہے۔ دوسری طرف جب ولی کے نبی سے افضل ہونے کی بات کرتے ہیں تو تاویل میں پڑ جاتے ہیں اور وہی تاویل جس کا ہم ذکر کر چکے کہ نبی کی ولی کی جہت، اس کی رسالت کی جہت سے افضل ہوتی ہے۔ ایک تو اس تاویل کا ہم رد کر چکے ہیں کہ یہ ایک احمقانہ بات ہے کہ نبی کی فضیلت ہی رسالت کی وجہ سے ہوتی ہے نہ کہ عبادت کی وجہ سے۔ اور دوسرا یہ کہ ابن عربی کی عبارتیں اس تاویل کو قبول نہیں کرتی ہیں جیسا کہ اکثر ائمہ دین نے اس کی عبارت کے وہی کفریہ معانی ہی بیان کیے ہیں اور انہوں نے اس عبارت پر کفریہ ہونے کا فتوی ہی لگایا ہے یہاں تک کہ شیخ مجدد الف ثانی نے بھی اس عبارت کا رد کیا ہے اور اس کی تاویل نہیں کی، جو آگے آئے گا۔ شیخ مجدد کے ابن عربی پر رد کے حوالے سے ہم حوالہ جات سے مستقل کلام کریں گے۔ تو قاضی شعرانی بھی کم از کم بعض عبارتوں کے کفریہ ہونے کے قائل ہیں، اسی لیے تو انہیں شیخ ابن عربی کی عبارتیں ہی نہیں سمجھتے ہیں۔ جہاں شیخ ابن عربی کے بارے علماء کے موقف کی بات ہے تو اس حوالے سے قاضی شعرانی نے رطب ویابس جمع کر دیا ہے مثلا لکھتے ہیں کہ امام ابن کثیر سے سوال ہوا کہ ابن عربی کے بارے آپ کی رائے کیا ہے تو انہوں نے جواب دیا کہ جو ابن عربی کو غلط کہے، وہ خود غلط ہے۔ اور حوالہ کوئی نہیں ہے جبکہ امام ابن کثیر کی رائے ان کی اپنی کتاب "البداية" سے ہم نقل کر چکے ہیں کہ وہ شیخ ابن عربی کے نظریات کو کفریہ کہتے ہیں۔ اسی طرح کہتے ہیں کہ قاضی بدر الدین ابن جماعۃ سے ابن عربی کے بارے سوال ہوا تو انہوں نے جواب میں کہا کہ اس کے بڑے ہونے پر لوگوں کا اتفاق ہے اور حوالہ یا مصدر یا سند کوئی نہیں، حالانکہ انہی قاضی بدر الدین ابن جماعہ متوفی 733ھ کے بارے میں علامہ تقی الدین الفاسی لکھتے ہیں کہ انہوں نے شیخ ابن عربی کی عبارتوں کے جواب میں یہ فتوی لکھ کر دیا: "قوله: الحق المنزه، هو الخلق المشبه، إن أراد بالحق رب العالمين، فقد صرح بالتشبيه وتغالى فيه. وأما إنكاره ما ورد فى الكتاب والسنة من الوعيد، فهو كافر به عند علماء أهل التوحيد." [ العقد الثمين فى تاريخ البلد الأمين: 2/ 284] ترجمہ: اور ابن عربی کا یہ کہنا کہ حق تعالی جو منزہ ہے، وہی خلق مشبہ ہے، اگر تو اس کی حق سے مراد رب العالمین ہے تو اس نے تشبیہ میں بہت غلو اختیار کیا ہے۔ اور وہ کتاب وسنت کے نظریات کا انکار کر کے وعید میں شامل ہو گیا ہے۔ اور ایسا شخص تمام اہل توحید کے نزدیک کافر ہے جو کتاب وسنت کے نظریات کا انکار کر دے۔ اسی طرح قاضی شعرانی نے لکھا ہے کہ شیخ عز بن عبد السلام سے ابن عربی کی جرح میں کچھ ثابت نہیں ہے حالانکہ امام ذہبی نے ایک واسطے سے یہ جرح ثابت کی ہے اور وہ واسطہ بھی ان کے استاذ ابن دقیق العید کا ہے جو خود محدث ہیں۔ اور امام سخاوی جو کہ خود محدث ہیں، نے اپنی کتاب "القول المنبي" میں تقریبا دس مختلف اسناد سے شیخ عز بن عبد السلام کی ابن عربی پر جرح کو ثابت کیا ہے۔ قاضی شعرانی کا میدان حدیث نہیں ہے اور نہ ہی مزاج میں تحقیق غالب ہے لہذا وہ اخبار اور اقوال کی تحقیق میں رطب ویابس جمع کر جاتے ہیں۔ اسی طرح قاضی شعرانی لکھتے ہیں کہ شیخ عز بن عبد السلام نے ابن عربی کو قطب کہا لیکن اس کی جو سند بیان کی ہے، اس میں مجہول راوی ہیں۔  اور ائمہ دین کا کہنا یہی ہے کہ شیخ عز بن عبد السلام کا چونکہ اہل سنت کے ہاں مقام تھا لہذا ابن عربی پر ان کی جرح کا ابن عربی کے معتقدین کے پاس کوئی جواب نہ تھا تو انہوں نے ایسے قصے گھڑ لیے۔ امام سخاوی کہتے ہیں کہ اول تو یہ قصہ ثابت ہی نہیں ہے کہ شیخ عز بن عبد السلام نے ابن عربی کو قطب کہا ہو کیونکہ اس کی سند میں دو مجہول راوی ہیں، ایک شیخ عز بن عبد السلام کا خادم جسے کوئی جانتا ہی نہیں ہے اور نہ ہی اس کا نام مذکور ہے اور دوسرا اس سے روایت کرنے والے لوگ بھی مجہول ہیں جبکہ تیسرے طبقے میں کسی نام کا تذکرہ ملتا ہے۔ دوسرا امام سخاوی نے لکھا ہے کہ ابن دقیق العید کی پیدائش 625ھ کی ہے اور ان کے احوال زندگی کی روشنی میں اپنے آبائی شہر قوص سے قاہرہ ان کی آمد 640ھ سے پہلے ممکن نہیں ہے لہذا ابن دقیق العید نے یہ قول ابن عربی کی وفات کے کئی سال بعد شیخ عز بن عبد السلام سے سنا لہذا شیخ عز بن عبد السلام کا یہ قول آخری قول ہے۔ اصل میں اس قصے میں یہ ہے کہ شیخ عز بن عبد السلام نے اپنے خادم سے کہا تھا کہ میں تمہیں قطب دکھاتا ہوں تو ابن عربی کی زندگی کا واقعہ ہے۔ [القول المنبي عن ترجمة ابن عربي: ص 158-159] یہ تو ایک نمونہ کے طور آپ کے سامنے کچھ رکھ دیا ہے، تفصیل اس موضوع پر اپنی کتاب میں پیش کروں گا کہ اتنا آسان نہیں ہے کہ آپ فقہاء سے ابن عربی کی مدح میں کچھ کلام ثابت کر سکیں جبکہ اس پر جرح ونقد میں فتاوی اور اقوال کے انبار لگے ہوئے ہیں اور جس نے فقہاء کے ان اقوال کو دیکھنا ہو تو برھان الدین لبقاعی الشافعی، ملا علی القاری الحنفی، شمس الدین السخاوی الشافعی، علاو الدین البخاری الحنفی، تقی الدین الفاسی المالکی کی ابن عربی کے رد میں لکھی گئی کتابیں اٹھا کر دیکھ لے۔ اور یہ لوگ جب اقوال کا ذکر کرتے ہیں تو ان کے مصادر کا حوالہ دیتے ہیں جیسا کہ برھان الدین البقاعی، تقی االدین السبکی متوفی 756 کی رائے بیان کرتے ہوئے لکھتے ہیں: "والعلامة قاضي القضاة شيخ الإسلام تقي الدين علي بن عبد الكافي السبكي الشافعي، فقال: ومن كان من هؤلاء الصوفية المتأخرين كابن عربي وغيره، فهم ضلال جهال، خارجون عن طريقة الإسلام، فضلا عن العلماء، قال ذلك في باب الوصية من شرح المنهاج." ترجمہ: قاضی تقی الدین السبکی کا کہنا ہے کہ متاخرین صوفیاء میں سے ابن عربی وغیرہ جاہل اور گمراہ صوفی ہیں جو اسلام  پر ہی نہیں ہیں چہ جائیکہ ان کو علماء کہا جائے۔ یہ بات انہوں نے شرح المنہاج کے باب الوصیہ میں کی ہے۔ [جاری ہے]

##############################
https://web.facebook.com/hm.zubair.52/posts/2855385907824489
احمد جاوید صاحب کا یو۔ٹیوب چینل ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ ''خیال'' کے نام سے احمد جاوید صاحب کا یو۔ٹیوب چینل ترتیب دیا گیا ہے، شائقین سبسکرائب کر سکتے ہیں ۔۔۔

##############################
https://web.facebook.com/hm.zubair.52/posts/2852732394756507
معروف صحافی اور کالم نگار عرفان صدیقی گرفتار ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ سابقہ وزیر اعظم میاں نواز شریف کے ایڈوائزر اور افغانستان پر اپنے کالموں کے ذریعے ادبی اور مذہبی کالم نگاری میں منفرد پہچان رکھنے والے ستر سالہ بزرگ صحافی کرایہ داری قانون کی خلاف ورزی کے الزام میں گرفتار ہو گئے۔ ان پر الزام ہے کہ انہوں نے مکان کرایہ پر دینے کے بعد کرایہ نامہ تھانے میں جمع نہیں کروایا تھا۔ اللہ کا  شکر ہے کہ ان کے پاس سے چرس کا بیگ برآمد نہیں ہوا۔

##############################
https://web.facebook.com/hm.zubair.52/posts/2840459822650431
عورت کی ازدواجی تعلق میں سرد مہری (Women Frigidity): وجوہات اور حل ---------------------------------------------------------------------------------- ہمارے فیس بک کے دوست ثناء اللہ احسن صاحب نے اس حوالے سے ایک پوسٹ لگائی ہے کہ جس پر انہیں 270 کمنٹس موصول ہوئے اور ان کمنٹ کرنے والوں میں سے ایک بڑی تعداد خواتین کی بھی تھی۔ بڑی تعداد میں کمنٹس کا مطلب ہے کہ لوگ اس مسئلے پر بات چیت کرنا چاہتے ہیں۔ ایک خاتون مدیحہ جمال نے خواتین کی سرد مہری کی وجہ ان الفاظ میں بیان کی: "مرد جو ہے وہ اندر سے جنگلی وحشی درندہ ہوتا ہے، پہلے ان جانوروں جاہلوں کو صحیح تربیت تو دو، ایک بار مرد کے وحشی ہونے کی ویڈیو بناکر دکھاو سب کو، فرشتے بھی زمین پر آکر کان پکڑ لیں گے، اللہ کرے سب کتے کی موت مر جاٸیں۔" مدیحہ کے الفاظ سے اتفاق بالکل بھی نہیں ہے کیونکہ الفاظ بہت ہی غیر مناسب اور غیر اخلاقی ہیں البتہ ان کی وہ بات جو وہ کہنا چاہ رہی ہیں لیکن مناسب الفاظ میں کہہ نہیں پا رہیں، قابل غور ہے۔ بیوی کی سرد مہری کی ایک بڑی وجہ مرد کی سافٹ ہینڈلنگ نہ ہونا ہے۔ اصل میں ہوتا یہ ہے کہ شادی کے بعد شرم وحیا کے پردے آہستہ آہستہ اترتے چلے جاتے ہیں اور مرد میں نسبتا جلدی اتر جاتے ہیں۔ ایک تو اس وجہ سے کہ اس پورے عمل میں وہ اقدام کرتا ہے یعنی آگے بڑھنے میں پہل کرتا ہے، معاملہ شروع کرتا ہے، ایکٹو موڈ میں ہوتا ہے اور فطرتا جری ہوتا ہے۔ اور دوسرا اس وجہ سے کہ اس کی جنسی خواہش، عورت کی جنسی خواہش سے زیادہ ہوتی ہے اور اس پر ہم مستقل لکھ چکے ہیں اور کوانٹیٹیو ریسرچز کے حوالے بھی دے چکے ہیں۔ اور مرد کا تیسرا مسئلہ یہ ہے کہ وہ اپنے ان دو مسائل کی وجہ سے سیکس میں ہر بار کچھ نیا اور انوکھے کی خواہش رکھتا ہے، اور میری نظر میں یہ اس کا بائیولاجیکل نہیں بلکہ ذہنی مسئلہ ہے جو میاں بیوی کے بہت سے جنسی مسائل کی جڑ ہے اور ماحول کی پیداوار ہے۔  عورت اس سارے معاملے میں پیسو موڈ میں ہوتی ہے لہذا کبھی کبھار اپنے ذہنی یا سماجی مسائل کی وجہ سے مرد کو اس طرح سے ریسپانس نہیں کر پاتی جیسا کہ کرنا چاہیے تھا۔ تو اس سے مرد کی ایگریسونیس میں اضافہ ہو جاتا ہے، اس کا اِڈ (id) یعنی آسان الفاظ میں نفس یہ سمجھتا ہے کہ اس کی خواہش اس طرح سے پوری نہیں کی گئی جیسا کہ پوری ہونی چاہیے تھی لہذا یہ چیز اس کے لاشعور میں ایک ایگریسونیس پیدا کر دیتی ہے کہ اس کا حق مارا گیا ہے۔ یہی مرد جب اگلی مرتبہ عورت کے پاس جاتا ہے تو اس کے لاشعور میں یہ ہوتا ہے کہ پچھلی مرتبہ اس عورت نے تمہیں نا آسودہ (unsatisfied) رکھا یعنی تمہاری خواہش کی اچھے سے تکمیل نہیں کی، اب کی بار تم نے اپنا یہ حق زبردستی وصول کرنا ہے۔ یہاں مرد اِن سیکور (insecure) ہوتا ہے اور اگر اگلی مرتبہ بھی عورت تھوڑی سی بھی ویلکمنگ نہ ہو تو مرد اس تعلق میں ایگریسو ہوتا چلا جاتا ہے کہ جس کے ریسپانس میں عورت میں سرد مہری بڑھتی چلی جاتی ہے۔ تو اس مرحلے پر آ کر مرد کے سیکسچوئل ایٹی چیوڈ میں دو چیزیں پیدا ہوتی ہیں؛ ایک عجلت اور دوسرا اجڈ پن۔ وہ عورت سے اِن سیکور ہو کر اپنا سیکسچوئل رائٹ ایک تو جلدی حاصل کرنا چاہتا ہے اور دوسرا جیسے جھپٹا مار کر حاصل کرنا چاہتا ہو۔ مرد کی طرف سے سیکس میں عجلت کی وجوہات اور فیکٹرز بعض اوقات سماجی بھی ہوتے ہیں جیسا کہ جوائنٹ فیملی سسٹم میں زیادہ بچے ہونے کی صورت میں ان کے آنے کا خوف، بچوں کے جاگ جانے کا ڈر وغیرہ وغیرہ۔ اور یہ رویہ عورت میں سرد مہری پیدا کر دیتا ہے کیونکہ عورت اس معاملے میں فطرتا عجلت کو پسند نہیں کرتی کہ پیسو موڈ میں ہوتی ہے اور نہ ہی اجڈ پن کو کہ اس کی اصل خواہش رومانس ہوتی ہے نہ کہ سیکس اور رومانس کے لیے وقت چاہیے۔  عورت کا کامیاب ازدواجی تعلق، رومانس کے بغیر ممکن نہیں ہے کہ اس کا دل ہوتا ہے کہ اسے ہاتھ بھی قدرت کا کوئی شاہکار سمجھ کر لگایا جائے۔ عورت کی یہ خواہش بھی ایک دوسری انتہا ہے جیسا کہ مرد سیکس میں ایک انتہا چاہتا ہے۔ لیکن درمیان کی راہ نکالی جا سکتی ہے، مرد میں اس عمل کے دوران ٹھہراؤ اور تہذیب کی صورت میں، اور عورت کو اس پر راضی کر کے کہ وہ کم از کم درجے میں تو مرد کو مطمئن کرے۔ اور یہ کام دونوں یعنی میاں بیوی کی کاؤنسلنگ کی صورت میں ہو سکتا ہے۔ باقی سرد مہری کی کچھ خارجی وجوہات بھی ہوتی ہیں جیسا کہ شوہر کے مالی حالات اچھے نہیں ہیں۔ گھر کا خرچہ پورا نہیں ہو رہا تو عورت کو کیسے تعلق میں رغبت ہو گی؟ عورت کی شاپنگ کی خواہش پوری نہ ہو رہی ہو تو وہ مرد کی خواہش پورا نہ کر کے انتقام لیتی ہے اور یہ کبھی شعور کے ساتھ کرتی ہے اور کبھی لاشعوری طور بھی۔ عموما جس دن مرد شاپنگ کروائیں یا باہر کھانے پر لے جائیں تو اس دن عورت کا ریسپانس بڑھ جاتا ہے۔ لیکن مرد کے لیے ہر روز ایسا کرنا ممکن نہیں ہے اور اگر وہ کر بھی لے تو عورت کی خواہش ھل من مزید کی طرح بڑھتی رہے گی۔ بس صرف ڈومین کا فرق ہے، مرد سیکس میں ھل من مزید چاہتا ہے اور عورت اپنے شوہر سے خرچے اور مال ودولت میں۔ تو مرد کو یہ سمجھنے کی ضرورت ہے کہ جیسے میں اس کی ھل من مزید نہیں پوری کر سکتا، اسی طرح وہ بھی نہیں پوری کر سکتی۔ اسی طرح جوائنٹ فیملی سسٹم کی ذمہ داریاں، لڑائیاں اور ماحول بھی عورت میں نفسیاتی مسائل اور ذہنی دباؤ پیدا کر دیتا ہے جس کی وجہ سے اس کے رویے میں سرد مہری آ جاتی ہے۔ اسی طرح عورت کے بچوں پر بچے ہو رہے ہوں تو بھی میں اس میں سرد مہری کا آ جانا لاجیکل ہے۔ اسی طرح شوہر کے اخلاقی رویے اور خود عورت کے ذہنی مسائل بھی سرد مہری کی وجوہات میں سے ہیں۔ تو خارجی ماحول اور مسائل تو خود عورت کے کنٹرول میں نہیں ہوتے۔ ابھی ابھی اس کی ساس یا نند سے لڑائی ہوئی ہے، اس کا موڈ خراب ہے اور مرد کی خواہش ہے کہ وہ اسے سو فی صد ریسپانس کرے تو یہ لاجیکل نہیں ہے۔  تو مردوں کو بھی یہ بات اچھی طرح سمجھ لینی چاہیے کہ یہ خواہش رکھنا کہ ہر مرتبہ آپ کی بیوی آپ کو سو فی صد ریسپانس کرے تو یہ لاجیکل نہیں ہے کہ یہ اس کی فطری تخلیق، ذہنی سانچے اور سوشل ایشوز کی وجہ سے ممکن نہیں ہے۔ ہاں عورت کو ایک کام لازما کرنا چاہیے اور وہ یہ ہے کہ مرد کو کسی درجے میں مطمئن کر دے اور یہ وہ کر سکتی ہے، کسی بھی حال میں کر سکتی ہے۔ مجھے بہت افسوس ہوتا ہے یہ جان کر جب کوئی مذہبی آدمی مجھے یہ کہتا ہے کہ میں شادی شدہ ہوں اور میرے لیے دعا کریں کہ مشت زنی (masturbation) سے میری جان چھوٹ جائے۔ اب یہی کام وہ خود کرے تو گناہ ہے اور وقت کے ساتھ پورن ایڈیکشن کا شکار بھی علیحدہ سے ہو جائے گا اور بیوی اس سے اتنا تعاون کر دے تو وہ گناہ سے بچ جائے گا۔  میں اکثر جوڑوں کو اس قسم کے اختلاف میں ایک بات کہتا ہوں کہ اگر شوہر بیوی کو خرچہ دے رہا ہے تو بیوی کے پاس بستر پر آنے سے انکار کرنے کی کوئی اخلاقی اور عقلی وجہ باقی نہیں رہ جاتی جبکہ شوہر اس پر بھی راضی ہو کہ مجھے کم از کم درجے میں ہی مطمئن کر دے لیکن مطمئن تو کرے ناں۔ دیکھیں، شوہروں کو بھی یہ سمجھنا چاہیے کہ دنیا کی کوئی خواہش ایسی نہیں ہے کہ جو ہر مرتبہ ایک ہی جیسے لیول پر جا کر آپ کو تسکین دے۔ آپ روزانہ کھانا کھاتے ہیں، دن میں کئی مرتبہ کھاتے ہیں لیکن بعض اوقات پیٹ بھرنے کو کھاتے ہیں یعنی ضرورت کا کھاتے ہیں اور بعض اوقات مزے کے لیے کھاتے ہیں۔ تو اس مسئلے کا یہی معتدل حل ہے۔

##############################
https://web.facebook.com/hm.zubair.52/posts/2834500376579709
لاہور سے وادی نیلم تک: سیاحین کی رہنمائی کے لیے [قسط چہارم] ------------------------------------------------------------------ وادی نیلم کے سفر میں ایک چیز جو کہ حیران کن تھی، اس اعتبار سے کہ ایسا ناران کاغان میں دیکھنے کو نہ ملا، کہ وادی نیلم کی سیر پر ایک بڑی تعداد نوجواںوں کی بائیکس پر دیکھی۔ ون ٹو فائیو(125) یا ون ففٹی (150) پر دو دو نوجوان سوار تھے کہ جنہوں نے اپنے ساتھ کیمپنگ کا سامان اٹھا رکھا تھا۔ اس کی وجہ یہ ہے کہ ان علاقوں میں بائیکس پر سفر آسان بھی ہے اور تیز رفتار بھی۔ اٹھمقام کے بعد کیرن ہے اور کیرن کے بعد تیسرا بڑا مقام شاردہ ہے۔ مظفر آباد سے کیرن تک سڑک کافی مناسب ہے جبکہ کیرن سے شاردہ تک ٹوٹی پھوٹی ہے اور کئی ایک مقامات پر اتنی تنگ ہے کہ ایک ہی گاڑی گزر سکتی ہے لہذا آپ کو سامنے سے آنے والی گاڑی کا انتظار کرنا پڑتا ہے۔ کیرن سے شاردہ تک کا سفر تقریبا اڑھائی سے تین گھںٹوں میں طے ہوتا ہے۔ رستے کے مناظر خوبصورت ہیں اور فطرت کے کافی قریب ہیں۔ شاردہ بھی ایک بڑا قصبہ ہے جہاں پرانے زمانے کی ایک یونیورسٹی اور قلعہ موجود ہے۔ یونیورسٹی کیا ہے، چند دیواریں کھڑی ہیں اور قلعہ کے نام پر ایک چھوٹا سا کمرہ ہے اور کچھ باؤنڈری وال۔ تو یہ تو کوئی دیکھنے والی چیزیں نہیں ہیں۔ البتہ شاردہ میں دریا کے ساتھ کافی کھلی جگہ موجود ہے جہاں ٹورسٹس کے لیے پارکنگ کی سہولت بھی میسر ہے اور موٹر بوٹ کی بھی۔ لیکن جس دن ہم گئے تھے، اس دن دریا میں پانی کا بہاؤ تیز تھا لہذا موٹر بوٹ نہیں چل رہی تھی۔ تو شاردہ کا یہ پکنک اسپاٹ وزٹ اور کشتی رانی کے لیے ایک پوائنٹ ہے۔ ایک چیز جو ناران کاغان کی طرح وادی نیلم میں بھی دیکھنے کو ملی اور کافی تکلیف دہ ہے، وہ ہے آلودگی، کچرے کے ڈھیر، وہ بھی آبشاروں اور دریا کے کنارے، جیسا کہ آپ کو ملحق امیج میں نظر آ رہا ہے، اور یہ سب ٹورسٹ کا پھیلایا ہوا گند ہے۔ دریائے نیلم کی کچھ پرانی تصویریں دیکھی ہیں کہ جن میں اس کا پانی نیلگوں نظر آ رہا ہے لیکن اب تو یہ بھی دریائے کنہار کی طرح مٹیالا ہے۔ دریائے کنہار کے پانی کی اصل رنگت سبزی مائل ہے جو بہت پیچھے جا کر دیکھنے کو ملتی ہے جیسا کہ لولو سر جھیل کے قریب۔ دریائے نیلم کے بارے معلوم نہیں کہ شاردہ سے آگے جانے کا اتفاق نہیں ہوا۔ شاردہ کے مقام پر ایک پل بھی ہے کہ جس کے ذریعے آپ دریا کی دوسری طرف جا سکتے ہیں کہ جہاں پکنک اسپاٹ بنایا گیا ہے، یہاں پل کراس کرنے کے لیے گاڑی تھوڑی احتیاط سے چلانے کی ضرورت ہے۔  شاردہ کے بعد "کیل" ایک اہم مقام ہے۔ میں نے مقامی لوگوں سے معلوم کیا تو انہوں نے کہا کہ "کیل" جانے کا فائدہ نہیں الا یہ کہ آپ "ارنگ کیل" بھی جائیں۔ مقامی لوگوں اور کچھ دوستوں کا بھی کہنا ہے کہ "ارنگ کیل" دیکھنے کی جگہ ہے، یہ کیل سے دو کلومیٹر کے فاصلے پر ایک قصبہ ہے جہاں لوگ پیدل جاتے ہیں یا پھر ایک کلومیٹر کا فاصلہ چیئر لفٹ سے طے کرتے ہیں۔ شاردہ سے ارنگ کیل کی سڑک پر کچھ سفر کیا، یہ سڑک کچی اور ناہموار ہے۔ مقامی لوگوں نے مشورہ دیا کہ آپ کی گاڑی نیچے لگے گی لہذا آپ نہ جائیں تو بہتر ہے اور آپ کے ساتھ چھوٹے بچے بھی ہیں۔ میرے پاس سٹی تھی اور سٹی کا مسئلہ یہ ہے کہ یہ نیچی گاڑی ہے اور شہر میں بھی نیچے لگتی ہے لہذا یہ بات تو درست تھی البتہ بچوں والی بات کے بارے کوئی دوست بہتر بتلا سکتے ہیں کہ دو چار سال کے بچوں کے ساتھ وہاں جایا جا سکتا ہے کہ نہیں کیونکہ اس عمر کے بچے پیدل تو نہیں چلیں گے، گود اٹھانے پڑیں گے۔ مقامی لوگوں سے یہ بھی معلوم ہوا کہ ارنگ کیل کے بعد ایک آخری مقام تاؤ بٹ بھی ہے اور یہ بھی دیکھنے کی جگہ ہے۔ اور ارنگ کیل سے تاؤ بٹ کا فاصلہ تقریبا دو گھنٹے کا ہے۔ تو اگر آپ گاڑی پر کیرن سے تاؤ بٹ کے لیے نکلیں تو واپس کیرن آنا کافی مشکل ہے کیونکہ یہ ایک طرف کا سفر تقریبا چھ سے سات گھنٹے پڑ جائے گا اور واپسی کے چھ سے سات گھنٹے ملا کر بارہ سے چودہ گھنٹے ہو گئے۔ تو آپ نے ان مقامات پر ٹھہرنا بھی ہے تو یہ بہت ہیکٹک ہو جائے گا۔ تو اس کا حل یہی ہے کہ جنہوں نے تاؤ بٹ جانا ہو تو وہ اگلی رات کیل میں گزاریں۔ اٹھمقام سے کیل تک مقامی بسیں بھی چلتی ہیں جبکہ کیل سے آگے نہ تو بس چلتی ہے اور نہ ہی مقامی لوگ اپنی گاڑی پر تاؤ بٹ جانے کا مشورہ دیتے ہیں کہ رستہ خراب ہونے کی وجہ سے آپ کی گاڑی تباہ ہو سکتی ہے۔ اب جو لوگ وہاں گاڑی لے کر گئے ہوں، وہ بتلا سکتے ہیں کہ یہ بات کس حد تک درست ہے۔ باقی میری رائے میں کیرن کے بعد کے علاقے اصلا بائیک ٹرپ کے لیے ہیں، گاڑی کے لیے نہیں۔

##############################
https://web.facebook.com/hm.zubair.52/posts/2832453853451028
لاہور سے وادی نیلم تک: سیاحین کی رہنمائی کے لیے [قسط سوم] ---------------------------------------------------------------- ہاں، ایک بات یاد رہے کہ مظفر آباد کی حدود کراس کرتے ہی آپ کی سم کے سگنلز غائب ہو جاتے ہیں۔ مقامی لوگوں سے پوچھنے پر معلوم ہوا کہ یہاں ایس۔کو (SCO) کا نیٹ ورک چلتا ہے اور اس کی سمز دو سے اڑھائی سو میں عام دستیاب ہیں۔ لہذا گھر والوں سے رابطہ میں رہنے کے لیے نئی سم ضرور خرید لیں۔ جہاں تک میپس کا تعلق ہے تو سیجک (Sygic) کے میپس جو عموما گاڑیوں کی نیویگیشن کے طور انسٹالڈ ہوتے ہیں، وادی نیلم میں بالکل کام نہیں کر رہے تھے۔ البتہ گوگل میپس کچھ کام کرتے ہیں لیکن اگر وہ بھی آپ نے ڈاؤن لوڈ کیے ہوئے ہیں تو کسی کام کے نہیں، البتہ آن لائن ہیں تو کچھ کام چلائیں گے۔ میری رائے میں لاہور سے آنے والوں کے لیے زیادہ مناسب یہ ہے کہ پہلا قیام مظفر آباد میں کریں، اس کی کئی ایک وجوہات ہیں۔ پہلی وجہ تو یہ ہے کہ لاہور سے مظفر آباد تک کا سفر ساڑھے آٹھ گھنٹے کا ہے اور اگر آپ رستے میں دو چار جگہ نمازوں، کھانے اور چائے وغیرہ کے لیے ٹھہرتے ہیں یا رش میں پھنس جاتے ہیں تو آرام سے یہ دس گھنٹے کا سفر بن جاتا ہے۔ اور ایک دن میں اس سے زیادہ اپنے آپ کو تھکانا مناسب نہیں ہے جبکہ آپ کے ساتھ فیملی اور بچے بھی ہوں۔ اگر صرف دوست ہوں تو پھر تو زیادہ بھی سفر کیا جا سکتا ہے۔ جہاں تک ہوٹل میں کمرہ بک کروانے کی بات ہے تو پلے اسٹور سے بکنگ ڈاٹ کام (Booking.com) کی ایپ ڈاؤن لوڈ کر لیں جو کہ اس حوالے سے بہت ہی مفید ایپ ہے اور اس میں فری بکنگ کی آپشن موجود ہے۔ البتہ اس طرح آن لائن بکنگ میں ہوٹل نسبتا مہنگا پڑتا ہے مثلا ہزار دو ہزار روپے مہنگا پڑ جائے گا۔ دوسرے دن آپ مظفر آباد سے کیرن کے لیے صبح صبح پانچ بجے نکل پڑیں۔ اگر ٹریفک کا رش نہ ہو تو یہ تین سے ساڑھے تین گھنٹے کا سفر ہے اور رش ہو تو پانچ سے چھ گھنٹے بھی لگ سکتے ہیں۔ مظفر آباد سے کیرن کے رستے پر 74 کلومیٹر کے فاصلے پر "کنڈل شاہی" کا قصبہ واقعہ ہے جہاں سے ایک سائیڈ روڈ "کٹن" کو نکلتی ہے اور "کٹن" کی واٹر فالز بہت معروف ہیں اور دیکھنے کی جگہ ہیں۔ البتہ میں نے صرف تصویروں میں انہیں دیکھا ہے، مسکراہٹ۔ میں وہاں نہیں جا سکا، اس کی وجہ کنڈل شاہی میں ٹریفک جام تھی، جس نے بری طرح تھکا دیا۔ بعض دوستوں نے کمنٹس میں اس جگہ کی کافی تعریف کی ہے۔ اور بعض دوستوں نے یہ بھی مشورہ دیا ہے کہ کٹن (جاگران) میں ہائیڈرو الیکٹرک بورڈ کے ریسٹ ہاؤسز فیملی کے ساتھ قیام کے لیے بہترین ہیں۔ تو ایک رات یہاں پر بھی قیام کیا جا سکتا ہے۔ تو آپ "کٹن" میں کچھ دیر قیام کریں، دو تین گھنٹے، اور دوبارہ کنڈل شاہی آئیں اور یہاں سے کیرن کی طرف نکلیں اور عصر تک کیرن پہنچ جائیں۔ ہوٹل میں سامان وغیرہ رکھیں اور اسی شام "اپر نیلم" کو نکل جائیں۔ اپر نیلم، کیرن سے ایک رستہ اوپر پہاڑی کو نکلتا ہے جو کہ اڑھائی کلومیٹر ہے اور اوپر پہاڑ پرکچھ آبادی بھی ہے اور ریسٹورنٹس بھی۔ پہاڑ کی چوٹی سے سامنے مقبوضہ کشمیر کا کافی بڑا ویو نظر آتا ہے۔ تو شام کے شام اپر نیلم دیکھ سکتے ہیں۔ پہاڑ کی سڑک کافی سیدھی ہے لہذا گاڑی اوپر لے جانے سے پہلے کسی مقامی آدمی سے مشورہ کر لیں، خاص طور ہوٹل کے ریسپشنسٹ سے، کہ اتنے افراد ہیں اور یہ گاڑی ہے، کیا میں آسانی سے اوپر لے جا سکتا ہوں؟ اس پہاڑی رستے سے کیرن کے ویو کی کچھ تصاویر پہلی قسط میں شیئر کی تھیں۔  دوسری رات کیرن میں قیام کرنے کے بعد اگلی صبح پھر پانچ بجے نکل کھڑے ہوں۔ کیرن سے شاردہ جاتے ہوئے رستے میں کوئی چودہ پندرہ کلومیٹر بعد دواریاں کے مقام پر ایک رستہ اوپر رتی گلی جھیل کو جاتا ہے۔ کیرن سے دواریاں کوئی گھنٹے کا رستہ ہے اور دواریاں سے اوپر جھیل تک دو گھنٹے کا رستہ ہے یعنی صرف جانے کے دو گھنٹے ہیں۔ رتی گلی جھیل بہت ہی خوبصورت اور دیکھنے والی وادی اور جھیل ہے۔ یہ دواریاں سے اوپر اٹھارہ کلومیٹر کا فاصلہ ہے۔ سولہ کلومیٹر جیپ پر طے ہوتا ہے اور دو کلومیٹر گھوڑوں پر۔ سولہ کلومیٹر کے بعد بیس کیمپ ہے جہاں گلیشیئر ہے اور لوگ یہاں رات بھی گزارتے ہیں جو کہ لائف ٹائم ایکسپیریئنس ہے۔  ہم نے یہاں رات نہیں گزاری کیوںکہ مقالہ لوگوں کا کہنا تھا کہ اکثر لوگ رات کو ایک دو بجے بیمار پڑ جاتے ہیں اور آپ کے ساتھ فیملی اور چھوٹے بچے بھی ہیں اور ان  کے ساتھ اوپر رکنا مناسب نہیں ہے کہ رات کو ٹمپریچر مائنس دس ڈگری ہوتا ہے۔ اور رہنا ٹینٹس میں ہی ہے۔ تو اوپر بیس کیمپ کے بعد ایک طرح کا گلیشیئر ہے یعنی برف ہی برف ہے۔ جن دنوں ہم گئے تھے، بس انہی دنوں رستے کی صفائی ہو رہی تھی اور تقریبا مکمل ہو چکی تھی لہذا اگر رتی گلی جھیل کو وزٹ کرنا ہو تو دس جولائی سے پہلے وادی نیلم کا چکر نہ لگائیں۔ باقی اس علاقے میں یہ جگہ دیکھنے والی ہے۔  شروع کے نو کلومیٹر کی چڑھائی تو جھیل سیف الملوک کی چڑھائی سے زیادہ خطرناک ہے اور کئی مرتبہ تو انسان سوچتا ہے کہ کیوں اپنے آپ کو موت کے خطرے میں لے آیا ہے جبکہ آپ کا ڈرائیور بھی خطرناک ڈرائیونگ کرنے والا ہو اور محتاط نہ ہو۔ اس وزٹ کے جیپ والوں نے ساڑھے پانچ ہزار لیے۔ بعض دنوں میں ساڑھے چھے ہزار بھی لیتے ہیں۔ ہر دن کا ریٹ فکس اور الگ ہوتا ہے۔ جانے سے پہلے جیپ والوں سے معلوم کر لیں کہ اوپر جھیل تک کا رستہ صاف ہے یا نہیں؟ اگر وہ کہیں کہ صاف ہو چکا ہے تو پھر جائیں ورنہ نہیں۔  دوسری صورت میں وہ آدھے رستے سے واپس لے آئیں گے اور کرایہ پورا چارج کر لیں گے کہ ہم تو آپ کو اوپر تک لے کر گئے ہیں تو رستہ ہی بند تھا، ہم کیا کرتے۔ تو یہ رستہ صاف ہونے میں بھی ہفتوں لگتے ہیں، بعض اوقات آدھا یا دو تہائی رستہ صاف ہوتا ہے تو لوگ آدھے رستے یا دو تہائی رستے تک بھی جاتے رہتے ہیں، صرف وادی دیکھنے کے لیے، کہ وادی بھی خوبصورت ہے اور فطرت اپنی اصل صورت میں محفوظ ہے کہ زیادہ انسانوں کے قدموں نے اس جگہ کو تا حال پامال نہیں کیا ہے۔ اور اگر صرف دوست ہیں تو وہ بیس کیمپ میں رات گزار سکتے ہیں۔ یہ بات درست ہے کہ آپ فیملی اور بچوں کی وجہ سے بہت سے مقامات پر نہیں جا سکتے ہیں۔ اس لیے یہ بھی ارادہ ہے کہ کبھی دوستوں کے ساتھ ان علاقوں کی سیر کی جائے۔ (جاری ہے)

##############################
https://web.facebook.com/hm.zubair.52/posts/2826840880678992
لاہور سے وادی نیلم تک: سیاحین کی رہنمائی کے لیے [قسط دوم] ---------------------------------------------------------------- وادی نیلم، آزاد کشمیر کا ایک ضلع ہے جو مظفر آباد کے فورا بعد شروع ہو جاتا ہے۔ تو جیسے ہی آپ مظفر آباد سے نکلیں تو فیول کی ٹینکی فل کروا لیں کیونکہ آگے پٹرول پمپس ہیں تو سہی لیکن کہیں کہیں ہیں اور چھوٹے چھوٹے ہیں اور بعض علاقوں میں پٹرول کھلا ملتا ہے لیکن نسبتا مہنگا بھی۔ وادی نیلم میں ٹھہرنے کے اعتبار سے تین مقامات زیادہ معروف ہیں کہ جہاں سیاح نسبتا زیادہ ٹھہرتے ہیں؛ اٹھمقام، کیرن اور شاردہ۔ یہ تینوں مقامات اسی ترتیب سےآگے پیچھے ہیں۔  تو اگلا مشورہ یہ ہے کہ کیرن میں کسی ہوٹل میں قیام کریں، مجھے اٹھمقام کی نسبت کیرن زیادہ پسند آیا ہے بلکہ شاردہ سے بھی زیادہ کیرن کا ویو اچھا لگا۔ وادی نیلم کی خوبصورتی اٹھمقام سے شروع ہو جاتی ہے اور کیرن کے بعد بڑھتی ہی چلتی جاتی ہے۔ مظفر آباد سے اٹھمقام کوئی 100 کلومیٹر کے فاصلے پر ہے اور گوگل میپس کے مطابق چار گھنٹے کا فاصلہ ہے لیکن آپ نے چونکہ رستے میں رکنا بھی ہے، اور دن میں ٹریفک کے رش کی وجہ سے وقت بڑھ جاتا ہے لہذا چھ گھنٹے بھی آرام سے لگ جاتے ہیں۔ اگر کوئی ٹرک ہی آپ کے سامنے آ جائے تو پانچ سات منٹس تو آپ کے وہی لے جاتا ہے کہ اسے اوور ٹیک کرتے کرتے بھی وقت لگ جاتا ہے۔ اور ایسا بیسیوں مرتبہ ہوتا ہے کہ آپ کے سامنے کوئی لوڈر گاڑی آ گئی۔ جب بھی ایسا ہوتا تو میرے بچے مزاح میں کہتے کہ بابا ہمارے آگے کھچوا لگ گیا ہے۔ دوسرا پہاڑی رستے ہونے کی وجہ سے پہلے یا دوسرے گیئر میں ہی گاڑی چلانی پڑتی ہے، پھر رستے کہیں کہیں مشکل بھی ہیں اگرچہ زیادہ خطرناک نہ بھی ہوں تو اس وجہ سے بھی رفتار آہستہ ہی رہتی ہے۔ اٹھمقام سے کیرن تقریبا دس بارہ کلومیٹر ہے۔ تو مظفر آباد سے کیرن تک کا سفر گوگل میپس کے مطابق ساڑھے چار گھنٹے کا ہے جبکہ دن میں آپ کو ساڑھے چھ گھنٹے آرام سے لگ سکتے ہیں۔ لیکن اگر آپ صبح میں یہی سفر کریں تو ساڑھے تین گھنٹے میں بھی ہو جائے گا کیونکہ روڈ پر گاڑی نہ ہونے کے برابر ہوتی ہے۔ میں نے کیرن سے مظفر آباد واپسی ساڑھے تین گھنٹوں میں کی جبکہ آدھا گھنٹہ رستے میں ناشتے کے لیے رکے بھی تھے۔ تو اصلا تین گھنٹے لگے لیکن میں صبح چھ بجے کیرن سے نکل گیا تھا اور ساڑھے نو بجے مظفر آباد پہنچ گیا۔ کیرن، دریائے نیلم کے کنارے ایک چھوٹا سا گاؤں ہے، دریا کے دوسری طرف مقبوضہ کشمیر ہے یعنی دریا ہی درمیان میں باڈر لائن ہے اور آپ اپنے ہوٹل سے سامنے مقبوضہ کشمیر کو دیکھ سکتے ہیں۔ کیرن کو کراس کرنے کے بعد ایک ساتھ کئی ایک ہوٹلز موجود ہیں۔ شروع میں چند ایک ہوٹلز نسبتا زیادہ صاف ستھرے ہیں۔ میں نے چار ہوٹلز دیکھے، ان میں سے ایک سب سے زیادہ صاف ستھرا معلوم ہوا تو وہاں دو دن کے لیے رہائش اختیار کی۔ ایک ہوٹل والے پینتیس سو پر نائٹ مانگ رہے تھے، دوسرے نے پینتالیس سو کہا جبکہ جس سے معاملہ طے ہوا، اس نے پینتیس سو کہا تھا تو تین ہزار میں طے پا گیا۔ ہوٹل کی امیجز ساتھ میں ملحق ہیں۔ اس میں کوئی شک نہیں کہ ناران کاغان میں ہوٹلز کی آپشنز بہت زیادہ بھی ہیں اور بہت بہتر بھی۔ یہ کیرن میں موجود ہوٹلز میں سے ایک بہتر آپشن تھی۔ گھر سے نکلتے وقت ایک بات کا اہتمام ضرور کر لیں کہ اپنے ساتھ اپنے اور بچوں کے پلاسٹک سلیپرز گاڑی میں رکھ لیں، اس کا فائدہ یہ ہو گا کہ آپ کہیں بھی رستے میں کسی آبشار پر رکتے ہیں تو پانی میں آرام سے گھس سکتے ہیں۔ میں نے وادی نیلم کی سیر سے پہلے کچھ آرٹیکلز پڑھے تھے تا کہ سفر میں آسانی رہے لیکن اکثر لوگ غیر ضروری چیزیں بتلاتے رہتے ہیں، کام کی چیز کوئی کم ہی ذکر کرتا ہے۔ جہاں تک موسم کی بات ہے تو وادی نیلم کا موسم دن کے اوقات میں گرم تھا کہ ویسکٹ پہننا بھی مشکل ہو رہا تھا۔ میں نے وہاں کے ایک مقامی سے پوچھا کہ یہاں تو اچھی خاصی گرمی ہے تو وہ کہنے لگا کہ اس سال تیرہ فٹ برف پڑی ہے لیکن اس کے باوجود گرمیوں میں دن میں گرمی ایسی ہی ہے۔ اور یہ گرمی ٹورسٹ لے کر آ رہا ہے، مطلب وہ خود، اس کی گاڑی کا دھواں اور اس کا پھیلایا ہوا گند اور کچرا وغیرہ۔ رات میں موسم کچھ معتدل ہو جاتا ہے اور پنکھے کی ضرورت نہیں پڑتی ہے۔ پانی ٹھنڈا تھا لیکن اتنا بھی نہیں کہ ہاتھ نہ لگایا جا سکے۔ بہرحال گزارا چلتا تھا۔ پینے کے لیے البتہ منرل واٹر استعمال کریں۔ اور مظفر آباد سے نکلتے ہوئے صوفی کی پانچ لیٹرز کی دو چار پانی کی بوتلیں پکڑ لیں جو کہ اکنامیکل ہیں کہ 130 روپے میں ایک بوتل پڑ جاتی ہے۔ ہوٹل میں صبح سات بجے اگر آپ اپنے باتھ روم کی بالٹی کمرے سے باہر رکھ دیں تو ایک بالٹی نیم گرم پانی کی ہوٹل والے رکھ جاتے ہیں کہ صبح کے وقت پانی ذرا زیادہ ٹھنڈا ہوتا ہے تو بچوں کے منہ ہاتھ دھلوانے میں کام آ جائے گی۔ لیکن بالٹی رکھنے سے پہلے رات کو ہی ریسپشن پر اطلاع کر دیں کہ ہمیں صبح گرم پانی چاہیے تو اس سے انہیں یاد بھی رہ جائے گا۔ اٹھمقام میں کوئی خاص مقام دیکھنے والا نہیں ہے، بس دریا کے کنارے وقفے وقفے سے پکنک اسپاٹ بنے ہوئے ہیں۔ جس طرح ناران کاغان کی طرف جائیں تو رستے میں سڑک کے ساتھ ساتھ دریائے کنہار چلتا نظر آتا ہے، اسی طرح وادی نیلم میں مظفر آباد سے ہی دریائے نیلم آپ کے ساتھ ہو جاتا ہے۔ بس اٹھمقام، کیرن اور اس کے بعد شاردہ کے مقام پر سڑک نیچے دریا کے لیول پر آ جاتی ہے اور یہی ان علاقوں کے پکنک اسپاٹ ہونے کی وجہ ہے کہ ناران میں بھی یہی ہوا ہے کہ شہر دریا کے لیول پر آ جاتا ہے۔ تو اگر تو آپ نے کیرن میں رکنا ہے تو پھر اٹھمقام میں نہ رکیں بلکہ کیرن میں آپ کو دریا کے کنارے ایسے پکنک اسپاٹ مل جائیں گے جیسے اٹھمقام میں ہیں۔ کیرن میں آپ کے اور دریا کے درمیان ایک سڑک کا فاصلہ ہے۔ اور آپ کے ہوٹل اور سامنے مقبوضہ کشمیر کے درمیان ایک دریا کا فاصلہ ہے۔ دریا کی دوسری طرف کوئی باقاعدہ باڑ دیکھنے کو نہیں ملی، بعض مقامی لوگوں نے بتلایا کہ لیزر باڑ موجود ہے۔ [جاری ہے]

##############################
https://web.facebook.com/hm.zubair.52/posts/2822691407760606
لاہور سے وادی نیلم تک: سیاحین کی رہنمائی کے لیے [قسط اول] ----------------------------------------------------------------- 6 جولائی 2019ء، بروز ہفتہ صبح آٹھ بجے لاہور سے وادی نیلم کے لیے فیملی کے ساتھ روانگی ہوئی۔ اس سفر سے بہت کچھ سیکھنے کو ملا کہ جس سے خیال آیا کہ اس علاقے کی سیر وسیاحت کا ارادہ رکھنے والے دوستوں کی رہنمائی کے لیے ایک تحریر مرتب کر دی جائے تا کہ اللہ عزوجل کی توفیق اور بروقت پلاننگ سے سفر کی صعوبتوں اور مشکلات کو کم کیا جا سکے۔ اس تحریر میں جو ہدایات میں ذکر کرنے جا رہا ہوں، اس میں میری ذاتی رائے بھی شامل ہے اور وہاں کے مقامی لوگوں کا مشورہ بھی۔ سب سے پہلا مشورہ تو یہ ہے کہ وادی نیلم کے سفر کے لیے بہترین اوقات کار 20 جولائی سے 20 اگست کے ہیں۔ اس کی وجہ یہ ہے کہ یہ مہینے بھر کا دورانیہ وادی نیلم میں انتہائی گرمی کا موسم شمار ہوتا ہے۔ اور انتہائی گرمی کے مہینے میں جانا اس لیے ضروری ہے کہ خوبصورت ترین مقامات جیسا کہ رتی گلی جھیل وغیرہ کے رستے اسی دورانیے میں کھلتے ہیں، ورنہ تو برفباری کی وجہ سے سارا سال بند رہتے ہیں۔ لہذا آپ آگے پیچھے جانے سے بعض لائف ٹائم یادگار مقامات کی سیر وسیاحت سے محروم رہ سکتے ہیں۔  دوسرا مشورہ یہ ہے کہ سفر میں ہمیشہ غیر متوقع حالات کے لیے تیار رہیں، خاص طور پہاڑی علاقوں میں ٹریفک کے رش اور روڈ کے بلاک ہونے کے لیے۔ اوور آل سڑک اگرچہ بہتر ہے لیکن بعض مقامات پر سڑک کے چھوٹے چھوٹے ٹکڑے تاحال کچے ہیں یا زیر تعمیر ہیں اور ہلکی سی بارش سے کیچڑ بن جاتا ہے کہ جس سے بڑی گاڑیاں مثلا لوڈڈ ٹرک وغیرہ پھنس جاتے ہیں یا گر جاتے ہیں یا سلپ کرنے لگ جاتے ہیں۔ ناران کاغان کا رستہ وادی نیلم کے رستے سے بہت صاف ستھرا ہے یعنی کارپٹ روڈز ہیں لہذا مشورہ یہ ہے کہ کسی نے اگر پہلی مرتبہ شمالی علاقہ جات کا سفر کرنا ہو تو وہ ناران کاغان کو ترجیح دے۔  ہم نے لاہور سے مظفر آباد براستہ مری روڈ جانے کا پروگرام بنایا تھا لیکن لوئر ٹوپہ کے قریب بدترین ٹریفک جام تھی اور آگے سے رستہ بھی بند تھا۔ ایک گھنٹہ کے انتظار کے بعد رستہ تبدیل کرنا پڑا اور پھر براستہ نتھیا گلی، ایبٹ آباد پہنچے اور وہاں رات گزاری۔ اور اگلے دن ایبٹ آباد سے مظفر آباد کے لیے نکلے۔ یہ رستہ کافی لمبا پڑ گیا تھا لیکن کوئی اور حل نہیں تھا اور رستے میں مری کے قریب کافی رش بھی تھا، اس سے بھی لیٹ ہوئے۔ البتہ لوئر ٹوپہ سے نتھیا گلی، نتھیا گلی سے ایبٹ آباد، ایبٹ آباد سے مظفر آباد رستہ کافی صاف ہے اور مظفر آباد تک کارپٹ روڈ ہے۔  تو اس طرح صبح آٹھ بجے نکلے تھے اور رات نو بجے ایبٹ آباد پہنچے یعنی لاہور سے ایبٹ آباد تک کا رستہ 13 گھنٹوں میں طے ہوا۔ لیکن اگر لاہور سے براہ راست ایبٹ آباد جایا جائے تو یہ ایبٹ آباد تک موٹر وے ہے اور آپ چھ گھنٹوں میں آرام سے ایبٹ آباد پہنچ جاتے ہیں اور رش یا روڈ بلاک ہونے کی ٹینشن بھی نہیں ہے۔ اور پھر ایبٹ آباد سے مظفر آباد اڑھائی گھنٹے کا رستہ ہے یعنی لاہور سے مظفر آباد پہنچنے کا یہ تیز ترین رستہ ہے اگرچہ لمبا ہے۔ اگر آپ صبح صبح لاہور سے نکلیں تو پہلا پڑاؤ مظفر آباد میں کر سکتے ہیں۔ تیسرا مشورہ یہ ہے کہ ایک دن میں زیادہ سفر نہ کریں بلکہ مناسب سفر کریں۔ اس کی وجہ یہ ہے کہ آپ زیادہ تھک جائیں گے۔ جب زیادہ تھک جائیں گے یعنی اندر تھکاوٹ ہو گی تو اس کے دو نقصان ہوں گے؛ ایک تو مزاج میں چڑچڑا پن پیدا ہو گا، بیوی بچوں پر غصے ہوں گے، بلکہ وہ بھی تھکاوٹ کی وجہ سے ایگزاسٹ ہوں جائیں گے اور برداشت کم ہو جائے گی اور بات بات پر اوکھے ہوں گے، دوسرا باہر کی خوبصورتی کم پڑ جائے گی۔ آپ کو بستر باہر کے مناظر کی نسبت زیادہ خوبصورت معلوم ہو گا۔ تو رک رک کر سفر کریں، سفر کو کام سمجھ کر نہ کریں کہ آج میں نے اتنا سفر کرنا ہی ہے بلکہ انجوائے منٹ کے لیے کریں۔ رستے میں چائے وغیرہ کے لیے رکیں، آبشاریں دیکھیں، ہر اچھے پکنک اسپاٹ پر رکیں، بھلے پانچ دس منٹ کے لیے ہی سہی۔ ناران کاغان کے سفر کو میں تین اعتبارات سے وادی نیلم کے سفر پر ترجیح دوں گا؛ ایک تو یہ کہ اس طرف کے روڈ زیادہ صاف ہیں، دوسرا یہ کہ اس طرف آبشاریں کافی ہیں، وادی نیلم کی طرف بھی ہیں لیکن کم ہیں اور ایک بڑی تعداد ان آبشاروں کی تھی جو سوکھی ہوئی تھیں یعنی ان میں پانی جاری نہیں تھا۔ تیسرا ناران کاغان میں لاہوری پہنچے ہوئے ہیں لہذا آپ کو لاہور کے کھانوں کا ہر ٹیسٹ ملتا ہے جبکہ وادی نیلم میں آپ اچھے کھانوں کو ترستے ہیں، ترسنے کا لفظ لاہوریوں کے لیے بولا ہے کہ جن کا کھانوں کا ذوق اچھا ہے۔ ہو سکتا ہے، بعضوں کو وادی نیلم کے کھانے پسند آئے ہوں لیکن حقیقت یہ ہے کہ بہت سادہ کھانے ہیں۔  تو چوتھا مشورہ یہ ہے کہ ایک چھوٹا سا گیس کا سلنڈر اپنے ساتھ رکھیں اور اپنا کھانا خود بنائیں۔ پہاڑی اور پرفضا مقامات پر کھانا بنانا بھی ایک انجوائے منٹ بن جاتا ہے۔ ہم سلنڈر ساتھ لے گئے تھے لیکن اس پر چائے وغیرہ بناتے رہے اور اچھا تجربہ رہا البتہ کھانا نہیں بنایا کہ اندازہ نہیں تھا کہ وادی نیلم کے کھانے ایسے ہوں گے ورنہ اس کا بھی انتظام کر کے ہی جاتے۔ باقی کھانے پینے کی ہر چیز وہاں پر دستیاب ہے، گھر سے کچھ لے کر جانے کی ضرورت نہیں، البتہ کچھ مہنگی ہیں لیکن وادی نیلم، ناران کاغان سے سستا ہے؛ کرائے میں بھی اور کھانے پینے میں بھی۔ ناران کاغان میں محض ریسٹورنٹس بہت ہیں البتہ وادی نیلم میں علیحدہ سے ریسٹورنٹس کا کانسیپٹ نہ ہونے کے برابر ہے کہ ہوٹلز ہیں اور عموما جہاں آپ ٹھہرے ہیں، اسی ہوٹل سے آپ کو کھانا کھانا پڑتا ہے، یہ بھی ایک نیگیٹو پوائنٹ ہے۔ [جاری ہے]

##############################
https://web.facebook.com/hm.zubair.52/posts/2811056115590802
تکفیر، بیان کفر اور انذار میں فرق --------------------------------- "تکفیر" کا معنی ہے کسی کو کافر قرار دینا جبکہ "بیان کفر" سے مراد کسی کے قول یا فعل کے بارے یہ کہنا کہ یہ کفریہ یا شرکیہ قول یا فعل ہے اور ایسا کہنا تکفیر میں شامل نہیں ہے۔ جہاں تک "بیان کفر" کا معاملہ ہے کہ کفریہ یا شرکیہ فعل کو کفر یا شرک کہا جائے اور کفریہ یا شرکیہ قول کو کفر یا شرک کہا جائے تو اس کے کہنے میں حرج نہیں ہے جبکہ ایسا کہنے والے کے پاس کوئی صریح نص اور دلیل موجود ہو۔ کس کے قول یا فعل کو کفریہ یا شکریہ کہنا ہر گز اس کی تکفیر میں شامل نہیں ہے۔ اور ایک عالم دین کا یہ دینی فریضہ ہے کہ وہ کفر کو کفر کہے اور شرک کو شرک کہے اور اس میں کسی قسم کی مصلحت یا مداہنت کا شکار نہ ہو۔ جہاں تک تکفیر کا معاملہ ہے کہ کسی کے کفریہ یا شرکیہ قول اور فعل کی وجہ سے اسے کافر قرار دینا تو اس کی پھر دو صورتیں ہیں؛ ایک یہ ہے کہ کسی خاص کا نام لیے بغیر عمومی بات کرنا کہ جو یہ کام کرے تو وہ کافر ہے جیسے یہ کہنا کہ جو یہ کہتا ہے کہ "قرآن مجید مکمل کتاب نہیں ہے اور اس کے دس پارے ضائع ہو گئے ہیں تو وہ کافر ہے"۔ تو یہاں کسی متعین شخص پر فتوی نہیں لگایا جاتا بلکہ ایک عمومی فتوی لگایا جاتا ہے۔ ایسی تکفیر میں بھی حرج نہیں ہے جبکہ اس کے حق میں کوئی صریح نص یا دلیل موجود ہو۔ قرآن مجید میں ارشاد ہے: وَمَنْ لَمْ يَحْكُمْ بِمَا أَنزَلَ اللَّهُ فَأُوْلَئِكَ هُمُ الْكَافِرُونَ [المائدة:44]۔ اور جو اللہ کی نازل کردہ شریعت کے مطابق فیصلہ نہیں کرتے تو وہی کافر ہیں۔ اب اس آیت میں مسلمان یا غیر مسلم کی تخصیص نہیں ہے بلکہ یہ آیت سب کو شامل ہے کہ جو حکمران یا جج اللہ کے حکم کے مطابق فیصلہ نہیں کرتا تو وہ کافر ہے۔ تو ایسی تکفیر کرنے میں حرج نہیں ہے کیونکہ یہ متعین کی تکفیر نہیں ہے۔ اور ایسی تکفیر سے چڑنا، اس سے بڑی بے وقوفی کوئی نہیں ہے کیونکہ ایسی تکفیر کا انکار کرنے والا جب قرآن مجید کی تلاوت کر رہا ہوتا ہے تو وہ خود وہ تکفیر کر رہا ہوتا ہے، بس فرق صرف اتنا ہے کہ عربی میں کر رہا ہوتا ہے۔ اگر یہ شعوری طور ایسی تکفیر کے خلاف ہو تو امام صاحب کو جماعت کی نماز میں جب اس آیت کی تلاوت کرتے سنے تو "تکفیری" کا نعرہ لگائے اور جوتیاں اٹھا کر بھاگ جائے۔ البتہ تکفیر کی دوسری قسم ایسی ہے کہ جس میں کسی متعین فرد یا گروہ پر کافر ہونے کا فتوی لگایا جائے تو اس میں بہت احتیاط ضروری ہے۔ اور یہ فتوی اس وقت تک نہیں لگایا جائے گا جب تک کہ تمام شرائط پوری نہ ہو جائیں اور تمام موانع دور نہ ہو جائیں اور اہل علم کی ایک جماعت کا اس پر اتفاق نہ ہو جائے۔ لیکن غیر متعین کی تکفیر پر "تکفیری" کے فتوے لگانا درست نہیں ہے کیونکہ اس کی زد کتاب وسنت پر پڑتی ہے اور اس کا لحاظ نہ کرنے سے دین اسلام کی حفاظت کا پہلو ضائع ہو جائے گا۔ رسول اللہ صلی اللہ علیہ وسلم نے بے نماز کو کافر کہا ہے تو اسے کافر کہا جائے گا لیکن "بے نماز" کو، زید بکر کو نہیں۔ البتہ یہاں اہل علم نے ایک اور بحث کی ہے کہ اگر اسے کافر کہہ دیا جائے تو کیا وہ حقیقی کافر ہو گا یا مجازی۔ تو اس میں اختلاف ہو سکتا ہے لیکن بے نماز کو کافر کہنے والے کو غلط کہنا تو یہ خود غلطی ہے کیونکہ اگر رسول اللہ صلی اللہ علیہ وسلم نے کہہ دیا تو آپ کون ہوتے ہیں کہ کسی کو ایسا کہنے سے روکیں۔ اور جو فتوی آپ ایسا کہنے والے پر لگا رہے ہیں یعنی "تکفیری" ہونے کا تو وہی رسول اللہ صلی اللہ علیہ وسلم پر بھی لگا رہے ہیں۔ البتہ آپ کی بحث کی ڈومین یہ ہو سکتی ہے کہ رسول اللہ صلی اللہ علیہ وسلم نے جو کافر کہا ہے تو مجازا کہا ہے، لہذا وہ حقیقتا کافر نہیں ہو جاتا تو اب آپ نے اس کو کافر مان لیا ہے لیکن وہ ایسا کافر ہے کہ جسے تنبیہ اور انذار کے لیے کافر کہا گیا ہے کہ اس کا گناہ کافروں کے جیسا ہے نہ کہ دائرہ اسلام سے خارج کرنے کے لیے۔  تو ہمارے دین میں کئی ایک اعمال ایسے ہیں کہ انہیں کفریہ اعمال کہا گیا ہے لیکن ان اعمال کا ارتکاب کرنے سے کوئی مسلمان دائرہ اسلام سے خارج نہیں ہوتا البتہ ہم اس کے عمل کو کفریہ عمل ہی کہیں گے کیونکہ رسول اللہ صلی اللہ علیہ وسلم نے اس کے اس عمل کو کفر کہا ہے جیسا کہ صحیح حدیث میں ہے کہ مسلمان کا مسلمان سے جنگ کرنا کفر ہے تو یہ کفر ہے۔ لیکن ایسا کفر نہیں ہے کہ جس سے کوئی شخص دائرہ اسلام سے خارج ہو جائے۔ تو اگر کوئی مفتی کسی کے قول یا فعل کو کفر کہے یا کسی کو کافر قرار دے تو بعض اوقات وہ انذار اور تنبیہ کے قبیل سے بھی ہو سکتا ہے اور اس سے مراد مجازا کافر ہوتی ہے۔ اور اسے مجازا کافر کہنا چاہیے تا کہ دین اسلام میں اس فعل کی شناعت اور برائی برقرار رہے کہ جس کی وجہ سے شریعت نے اس پر یہ فتوی لگایا ہے۔  رہا کسی کے بارے یہ کہنا کہ اسے لوگوں نے پوجنا شروع کر دیا ہے تو یہ اس کی تکفیر نہیں ہے، اس طرح تو حضرت عیسی علیہ السلام کی تکفیر بھی لازم آئے گی جبکہ ہم یہ کہیں گے کہ عیسائیوں نے ان کی محبت میں ان کو پوجنا شروع کر دیا ہے۔ تو یہ انذار اور تنبیہ کی قبیل سے ہے کہ یہ کہا جائے کہ فلاں پیغمبر، فلاں ولی یا فلاں سیاسی لیڈر کو بعض لوگوں نے معبود کی طرح پوچنا شروع کر دیا ہے۔ اور قرآن مجید میں انذار بہت ہے کہ مسلمانوں سے بعض اوقات ایسے خطاب ہوتا ہے جیسے کافروں سے ہو رہا ہو۔ اور اسی غلط فہمی کی وجہ سے بعض مفسرین نے ایسی آیات کو کہ جن میں "یایھا الذین آمنوا" کر کے خطاب تھا، ان کا مخاطب اہل کتاب یا منافقین کو قرار دے دیا حالانکہ بات واضح تھی کہ وہ انذار کے قبیل سے آیات تھیں نہ کہ تکفیر کے پہلو سے اور اس کے مخاطب مسلمان ہی تھے۔  تو بات بات میں فرق ہوتا ہے۔ کسی صریح کفریہ اور شرکیہ قول اور فعل پر کفر اور شرک کا فتوی لگانے والے کو تکفیری کہنا یہ خود ایک گمراہی ہے کہ جسے "ارجاء" کہتے ہیں اور اس کے ماننے والے "مرجئہ" کہلاتے ہیں۔ مرجئہ کا دعوی یہ ہے کہ ایمان لانے کے بعد کوئی بھی قول اور فعل کفریہ اور شرکیہ نہیں ہے۔ یہ تو دین کا بیڑہ غرق کرنے والی بات ہے۔ اللہ ہمیں ایسے لوگوں سے محفوظ رکھے۔ اور اگر آپ یہ بات اصولی طور مانتے ہیں کہ ایمان لانے کے بعد کچھ قول اور فعل کفریہ اور شرکیہ ہیں اور ان کا مرتکب کافر ہو جاتا ہے، کبھی حقیقی کافر اور کبھی مجازی کافر، تو پھر آپ بھی تکفیری ہو گئے البتہ فرق صرف اتنا رہ گیا کہ ان اقوال اور اعمال کی فہرست میں آپ کا دوسروں سے اختلاف ہے۔ اور اگر آپ یہ کہتے ہیں کہ ایمان لانے کے بعد کوئی قول اور فعل کفریہ یا شرکیہ نہیں ہے تو بھئی پھر آپ ایمان نہیں لائے، کچھ اور لائے ہیں۔  تو ہر وقت تکفیری تکفیری کے طعنے دینا بھی درست طرز عمل نہیں ہے، جس طرح کہ بات بات پر تکفیر کرنا درست نہیں ہے۔ مزید تفصیل کے لیے اس موضوع پر راقم کی کتاب "عصر حاضر میں تکفیر، خروج، جہاد اور نفاذ شریعت کا منہج" کا مطالعہ مفید رہے گا۔

##############################
https://web.facebook.com/hm.zubair.52/posts/2808503202512760
عمران خان سے آپ بھی پوچھیے ! ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ جی عمران خان  صاحب اس ویڈیو میں یہ کہہ رہے ہیں کہ میرے سے یہ پوچھیے کہ جب ہماری حکومت آئے گی تو ہم مہنگائی اور روپے کو گرنے سے کیسے روکیں گے، سنیں اور بس محظوظ ہوں۔ ان کے پاس اس کا جواب شاید یہ ہو کہ ہم کہہ رہے ہیں کہ ہماری حکومت آئے گی تو ہم مہنگائی روک کر دکھائیں گے ناں، اور یہ تو پٹواری جھوٹ بکتے ہیں کہ حکومت ہماری ہے، حکومت تو اصل میں ان ۔۔۔۔۔۔۔ کی ہے۔

##############################
https://web.facebook.com/hm.zubair.52/posts/3284057398290669
نمرہ اور اسد ------------- نمرہ اور اسد کو بہت مبارک ہو۔ انہوں نے اٹھارہ سال کی عمر میں شادی کر کے پاکستانی معاشرے کے لیے ایک بہت اچھا ٹرینڈ سیٹ کیا ہے۔ اردو پوائنٹ پر ان کا پہلا انٹرویو نشر ہوا ہے۔ اسد ابھی پڑھائی یعنی اے۔لیول کر رہا ہے اور اس کے والد  اسے اسپورٹ کر رہے ہیں۔ اسد کی والدہ کی شادی بھی اٹھارہ سال کی عمر میں ہوئی تھی۔ اسد کے والد اکثر کہتے تھے کہ میں اس کی شادی اٹھارہ سال کی عمر میں کر دوں گا اور یہ عزم بھی جلد شادی کی ایک وجہ بنا۔ امر واقعہ یہ ہے کہ جلد شادی کے حوالے سے جو اثر ہم جیسے مذہبی لوگوں کی ہزاروں تحریروں نے نہیں ڈالنا، وہ اس جوڑے کے ایک انٹرویو نے ڈال دینا ہے۔ اس عمر میں جو معصومیت ہوتی ہے، اس سے جس طرح رشتے چل سکتے ہیں، ذرا عمر میچور ہو جانے کے بعد اس کا تصور بھی ممکن نہیں ہوتا۔ تو چھوٹی عمر میں شادی کا اس سے بڑا فائدہ کیا ہو سکتا ہے بشرطیکہ والدین مالی اور اخلاقی طور اسپورٹ کریں۔ اسد صاحب ویڈیو میں ایک جگہ اپنی بیگم صاحبہ کے جوگرز کے تسمے ایسے باندھ رہے ہیں جیسے کوئی بڑا بھائی اپنی چھوٹی بہن کا کر رہا ہوتا ہے۔ خود تو کیوٹ ہے ہی، اس کی باتیں بھی بڑی کیوٹ ہیں۔ اس کا کہنا ہے کہ سوشل میڈیا کی تنقید کی مجھے پروا نہیں ہے۔ میں اور آپ بھی عزم کر لیں کہ اپنے بچوں کی اس عمر میں شادی کر دیں گے اور اس کے لیے ان کو مالی اور اخلاقی طور اسپورٹ کریں گے۔ میں تو چھوٹی عمر میں شادی کا دل سے قائل ہوں۔ میری شادی اسد کی عمر میں ہوئی ہوتی تو آج دادا نانا ہوتا۔ بہر حال جو چھوٹی عمر میں شادی کا نہیں قائل وہ ان کا انٹرویو دیکھ لے، قائل ہو جائے گا، غض بصر کے ساتھ دیکھ لے۔ انٹرویو کا لنک پہلے کمنٹ میں ہے۔ تو جن کی ابھی تک نہیں ہوئی تو اب سڑے ہوئے کمنٹ کرنے کی بجائے ان کو ایپری شیئیٹ کریں، جلد ہو جائے گی۔

##############################
https://web.facebook.com/hm.zubair.52/posts/3279449772084765
کیا بریلوی امام کے پیچھے نماز پڑھنا جائز ہے؟ ----------------------------------------------- اہل حدیث دوست کثرت سے یہ سوال کرتے ہیں کہ بریلوی امام کے پیچھے نماز جائز ہے یا نہیں؟ تو اس بارے اہل حدیث مسلک کے علماء کا اختلاف ہے؛ بعض جائز کہتے ہیں اور بعض کہتے ہیں جائز نہیں ہے۔ اسی طرح کا اختلاف بریلوی اور دیوبندی علماء کے فتاوی میں بھی مل جاتا ہے کہ وہ بھی ایک دوسرے کے پیچھے یا اہل حدیث کے پیچھے نماز پڑھنے اور نہ پڑھنے میں ایسا ہی اختلاف رکھتے ہیں کہ کچھ جائز کہتے ہیں اور کچھ کہتے ہیں کہ جائز نہیں ہے۔ اور کچھ بریلوی حضرات تو حرمین میں جا کر بھی جماعت کے ساتھ نماز نہیں پڑھتے۔ اور علماء کے اس اختلاف پر ایک مستقل پوسٹ علیحدہ سے لگاؤں گا۔ میری ذاتی رائے یہ ہے کہ کسی بھی ایسے شخص کے پیچھے نماز ہو جاتی ہے کہ جسے آپ مسلمان سمجھتے ہوں، بس کافر کے پیچھے نماز نہیں ہوتی ہے۔ تو نماز ہو جانا ایک علیحدہ بات ہے البتہ ہر شخص اس بات کی کوشش کرتا ہے کہ ایسے شخص کو مستقل امام بنائے کہ جس سے اس کو ذہنی مناسبت ہو، اس کے اخلاق اچھے ہوں، عالم فاضل ہو، متقی پرہیز گار ہو، تلاوت عمدہ ہو، تو اس میں حرج نہیں ہے۔ اور اس بنیاد پر اگر کسی کو اپنے مسلک کی مسجد میں نماز پڑھنے میں رغبت ہے تو حرج نہیں ہے کہ اس سے اس کی نماز میں طمانینت اور سکون میں اضافہ ہو گا جو کہ دین میں مطلوب ہے۔  تو ترجیحا آپ اپنے مسلک کے امام کو ہی امام بنائیں کہ جہاں آپ کی ذہنی مناسبت ہے لیکن اگر نماز میں تاخیر ہو گئی ہے تو اب اکیلے پڑھنا بہتر ہے یا اکیلے پڑھنے کی بجائے دوسرے مسلک کی مسجد میں جماعت کے ساتھ پڑھ لیں۔ تو میرے نزدیک دوسرے مسلک کی مسجد میں جماعت سے نماز پڑھنے کو ترجیح دینی چاہیے۔ میرے محلے میں دو مسجدیں ہیں؛ ایک اہل حدیث کی اور دوسری بریلویوں کی۔ میں اہل حدیث کی مسجد میں نماز پڑھنے کی کوشش کرتا ہوں لیکن اگر کبھی نماز لیٹ ہو جائے تو بریلوی مسجد میں پڑھ لیتا ہوں یعنی اکیلے پڑھنے سے جماعت کے ساتھ پڑھنے کو ترجیح دیتا ہوں۔  اس بریلوی مسجد کے پہلے امام ڈیسینٹ تھے لیکن مسجد انتظامیہ نے انہیں فارغ کر دیا کیونکہ چاپلوس نہیں تھے۔ وہ جب ملتے اچھے سے ملتے۔ اپنے بچوں کو ہمارے اسکول میں داخل کروایا۔ مجھےاسکول فیس میں کمی کے لیے کہا تو میں نے بیگم صاحبہ سے درخواست کی۔ انہوں نے کہا کہ ہماری پالیسی یہ ہے کہ چالیس فی صد سے زائد کنسیشن نہیں کرتے۔ میں نے کہا کہ جتنی وہ کہہ رہے ہیں، اتنی کنسیشن کر دیں، باقی کا ڈیفرینس میں دے دیا کروں گا، ہیں تو امام مسجد، لیکن امام صاحب کو نہ بتلایے گا۔ میں ایک عالم دین ہو کر عالم دین کی ضرورت کا خیال نہ کروں گا تو پھر کون کرے گا؟ بھلے ہمارے مسلک کے نہ ہوں لیکن ہیں تو عالم دین ناں۔ ان کا پہلا تعارف یہ ہے کہ وہ دین کے عالم ہیں، دوسرا یہ ہے کہ وہ بریلوی عالم ہیں۔ اب مجھے یہی تھا کہ بیگم صاحبہ نے مجھ سے کیا لینا ہے، یہ تو صرف کہنے کا معاملہ ہے لیکن انہوں نے مہینے بعد ڈیفرینس کی رسید کاٹ کر ہاتھ میں پکڑا دی، 😀 لیکن اب کے جو امام آئے ہیں، وہ تو لگتا ہے کہ مجھے مسجد سے بھگا کر ہی دم لیں گے۔ میں بغیر ٹوپی کے مسجد چلا جاتا ہوں، کبھی ٹوپی پہن بھی لیتا ہوں، لیکن اہتمام نہیں کرتا۔ اب نماز کی صفیں سیدھی ہوتیں اور ان کی جب نظر پڑنی تو یہ کہنا کہ ٹوپی کے بغیر نماز پڑھنا سنت کے خلاف ہے لیکن میری طرف دیکھ کر نہیں کہتے تھے۔ لیکن پھر بھی مجھے لگتا تھا کہ میری مذہبی آزادی کو چیلنج کر رہے ہیں۔ میں نے اپنے آپ کو سمجھایا اور مسجد میں ٹوپی پہن کر جانا شروع کر دیا۔ یہ مسئلہ تو حل ہوا لیکن انہیں سکون نہ آیا۔ اب جب ان کی سلام کے بعد نظر پڑنی کہ مرغا حاضر ہے تو یہ بیان شروع کر دیا کہ اللہ کے رسول صلی اللہ علیہ وسلم حاضر ناظر ہیں اور ثبوت میں موضوع اور من گھڑت روایت بیان کر دی۔ اب میں ایسی بات پر بیٹھتا نہیں ہوں، فورا اٹھ جاتا ہوں۔ اگر حدیث کا حوالہ مانگوں تو جھگڑا پڑے گا۔ لیکن بیٹھنے کو شرعا جائز نہیں سمجھتا۔ بھئی میں نماز پڑھنے آیا ہوں، جھوٹی روایتیں سننے نہیں۔  پچھلے امام صاحب سلام پھیرنے کے بعد فضائل کی روایات سناتے تھے تو ہم سن بھی لیتے تھے۔ تو یہ حکمت ہے ناں جو مسجد کے ائمہ کو سیکھنی چاہیے کہ لوگوں کو مسائل کی بجائے اخلاق کی تعلیم دو کہ جس کی ضرورت ہے۔ مسائل کا علم تو ان کے پاس پہلے بہت زیادہ ہے۔ اب میں بیٹے کو کہتا ہوں کہ مسجد اہل حدیث چلتے ہیں نماز پڑھنے۔ وہ کہتا ہے کہ نہیں یہاں بریلوی مسجد میں چلتے ہیں۔ اور اس کی دو وجوہات ہیں کہ بریلوی مسجد قریب ہے اور دوسرا وہ نماز جلدی پڑھا دیتے ہیں جبکہ اہل حدیث والے وقت لگاتے ہیں۔ تو وہ بچہ ہے، اسے ان دونوں چیزوں میں سہولت نظر آتی ہے۔ ابھی پچھلی مرتبہ اسے لے کر مسجد گیا ہوں تو امام صاحب نے سلام پھیرتے ہی کہا کہ کچھ لوگ نابالغ بچوں کو مسجد لے آتے ہیں اور صف میں کھڑا کر دیتے ہیں، اس طرح صف ٹوٹ جاتی ہے، ان کو معلوم ہونا چاہیے کہ یہ فقہی وشرعی مسئلہ ہے، شریعت ان کے باپ کی نہیں ہے، آگے تو مجھ سے سنا نہیں گیا۔ بس ہال میں نظر دوڑائی تو معلوم ہوا کہ میں اور میرا بیٹا ہی مخاطب معلوم ہوتے ہیں۔  اب ایسے امام کے پیچھے نماز پڑھنے کا آپ کو کون فتوی دے گا! تو بہت دفعہ وجہ مسلکی اختلاف نہیں ہوتا بلکہ امام مسجد کے اخلاق اور رویے ہی ایسے ہوتے ہیں کہ لوگ ان کے مسلکی تعصب اور مسلکی تبلیغ کے انداز کی وجہ سے ان کے پیچھے نماز پڑھنے سے بھاگتے ہیں۔ تو ائمہ مساجد کی اخلاقی تربیت کی بہت ضرورت ہے۔ بھئی آپ کو تو خوش ہونا چاہیے کہ آپ کی مسجد میں دوسرے مسلک کے لوگ بھی آ کر نماز پڑھتے ہیں، بجائے اس کے کہ آپ ان کو بھگانے کی کوشش کریں۔ ایسے حالات میں محلے کا کوئی نمازی مجھ سے پوچھ لے گا کہ بریلوی مسجد میں نماز پڑھوں یا نہیں تو میں اسے کہہ دوں گا کہ نہ پڑھو۔ اب میں نے یہ کہا تو اس امام مسجد کی وجہ سے ہو گا لیکن آگے چلتے چلتے بات کیا بن جائے گی کہ جیسا میری عمومی رائے یہی ہے۔ فقہ کی قدیم کتابوں میں ایک مسئلہ یہ بھی ہے کہ فتوی نقل ہو گیا ہے لیکن مستفتی کے سوالات نقل نہیں ہوئے۔ آج کل کے فتاوی میں پورا سوال نقل کیا جاتا ہے اور یہ اچھی بات ہے۔  تو بریلوی مدارس کے فارغ التحصیل بعض فاضلین اور اہل علم سے رابطہ ہے اور بہت اچھا رابطہ ہے۔ وہ بھی بہت قدر کرتے ہیں اور میں بھی ان کی دل سے قدر کرتا ہوں کہ اگر میں چلا رہا ہوں تو وہ بھی تو اختلاف کے باوجود تعلق چلا رہے ہیں۔ اور میں یہ سمجھتا ہوں کہ اس میں ان کا حوصلہ زیادہ ہے اور ان کی کانٹری بیوشن بھی کیونکہ ان کے علماء کے فتاوی ہمارے بارے میں زیادہ سخت ہیں جبکہ ہمارے علماء کے فتاوی ان کے بارے اتنے سخت نہیں ہیں 😀 لیکن پھر بھی وہ ہمت کر کے تعلق جوڑتے ہیں اور نبھانے کی کوشش کرتے ہیں۔

##############################
https://web.facebook.com/hm.zubair.52/posts/3266019913427751
پس منظر کی موسیقی (Background Music) کا حکم ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ پس منظر کی موسیقی یعنی بیک گراؤنڈ میوزک کے بارے دو طرح کے سوالات موصول ہوتے ہیں؛ ایک یہ کہ اس کا سننا حرام ہے یا نہیں؟ اور دوسرا یہ کہ اس کا استعمال کیسا ہے؟ جہاں تک پہلے سوال کا تعلق ہے تو یہ حرام نہیں ہے۔ اس کی وجہ یہ ہے کہ میوزک کا استماع حرام ہے نہ کہ سماع یعنی غور سے سننا حرام ہے جبکہ کان میں پڑنا حرام نہیں ہے۔ استماع سے مراد یہ ہے کہ جب آپ توجہ سے میوزک سنیں تو یہ سننا جائز نہیں ہے لیکن اگر آپ کا ارادہ میوزک سننے کا نہیں ہے اور آپ کے کانوں میں آواز پڑ رہی ہے تو آپ پر اس کا کوئی وبال نہیں ہے۔  سنن ابو داود کی روایت میں حضرت عبد اللہ بن عمر رضی اللہ عنہ کا جو واقعہ منقول ہے، امام ابن تیمیہ رحمہ اللہ نے اس واقعے سے اس فرق کی دلیل پکڑی ہے اور استماع کو حرام کہا ہے نہ کہ سماع کو۔ اس روایت میں ہے کہ رستے سے گزرتے ہوئے رسول اللہ صلی اللہ علیہ وسلم نے ایک چرواہے کی بانسری کی آواز سنی تو آپ نے اپنے کانوں میں انگلیاں دے دیں اور رستے سے ہٹ کر چلنا شروع کر دیا۔ حضرت عبد اللہ بن عمر رضی اللہ عنہ آپ کے ساتھ تھے لیکن آپ نے انہیں ایسا کرنے کو نہیں کہا۔ اور کچھ آگے جانے کے بعد ان سے پوچھا کہ اب آواز آ رہی ہے تو انہوں نے کہا کہ نہیں۔ تو آپ نے انگلیاں نکال لیں اور دوبارہ رستہ پکڑ لیا۔ تو اگر آپ سڑک سے گزر رہے ہیں اور کسی نے اونچی آواز سے ڈیک لگایا ہے اور آپ کے کانوں میں آواز پڑ رہی ہے تو اس میں آپ پر کوئی گناہ نہیں ہے۔ آپ نے خبریں سننے کے لیے چینل کھولا ہے جو کہ ایک جائز کام ہے اور اس میں بیک گراؤنڈ میوزک موجود ہے کہ جس کے سننے کا نہ تو آپ کا ارادہ ہے اور نہ ہی اس کی طرف دھیان ہے تو اس میں حرج نہیں ہے۔ رہا دوسرا سوال کہ کیا اناشید یعنی اسلامی نظموں اور ایجوکیشنل ویڈیوز وغیرہ میں بیک گراؤنڈ میوزک استعمال کیا جا سکتا ہے۔ یہ مسئلہ عام طور میڈیا میں کام کرنے والے اسلامی ذہن رکھنے والوں کو پیش آتا ہے۔ تو اس بارے میں تو عموما یہی مشورہ دیتا ہوں کہ آوازوں کی موسیقی (beat box) بیگ گراؤنڈ میوزک کے طور استعمال کر لیں۔ اور اس کے بارے علماء کے دو موقف ہیں۔ بعض اسے مطلق طور جائز کہہ رہے ہیں کہ ان کے نزدیک اصل حرمت آلات موسیقی سے پیدا ہونے والی موسیقی کی ہے۔ اور جو موسیقی انسان اپنی آواز سے پیدا کرتا ہے تو وہ جائز ہے۔ بعض علماء اسے مطلق طور حرام کہہ رہے ہیں کہ ان کے نزدیک آلات موسیقی بھی حرام ہیں اور ان سے مشابہ آواز جس طرح سے پیدا کی جائے، وہ بھی حرام ہے۔ میرے نزدیک اس میں تفصیل ہے۔ پہلے کمنٹ کی ویڈیو میں آواز سے پیدا شدہ جو موسیقی ہے، وہ جائز نہیں ہے جبکہ دوسرے کمنٹ کی ویڈیو میں جو موسیقی ہے، وہ جائز ہے۔ تو موسیقی ایسی نہ ہو کہ آپ کے جذبات کا کنٹرول اپنے ہاتھ میں لے لے۔ آسان الفاظ میں جو موسیقی آپ کے جذبات میں ایسے ہل چل مچائے کہ آپ کا تھرکنے کو دل کرے تو یہ حرام ہے، بھلے کسی طرح سے ہی پیدا کی گئی ہو کیونکہ موسیقی کی حرمت کی وجہ ہی یہی ہے۔ بیک گراؤنڈ میوزک میں نیچرل آوازیں جیسے آبشار کی آواز، چڑیا کی چہچہاٹ بھی شامل کی جا سکتی ہے۔ بلکہ وقت کی ایک اہم ضرورت ہے کہ ہم  ایسی موسیقی کو کمپوز کریں اور اس کی کمپوزیشن کے اصول وضوابط طے کریں۔ اپنا آرٹ پیدا نہیں کریں گے تو دوسروں سے لینے پر مجبور رہیں گے۔

##############################
https://web.facebook.com/hm.zubair.52/posts/3264136130282796
ٹیکا (Injection) ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ وہ جو دنیا میں حوریں دیکھنا چاہتے ہیں، پچاس سیکنڈ کا کلپ ضرور سنیں۔

##############################
https://web.facebook.com/hm.zubair.52/posts/3261525907210485
معصوم لڑکا ------------ شادی کے شروع کے ایک دو سال مرد، مرد نہیں لڑکا ہوتا ہے اور بیوی، لڑکی نہیں عورت ہوتی ہے۔ بیچارے کو سمجھ ہی نہیں آتی کہ اس کے ساتھ ہو کیا رہا ہے۔ اس کی وجہ ظاہر ہے کہ گھریلو سیاست عورت کا میدان ہے، وہ اس میں لڑکوں سے کافی آگے ہوتی ہے۔ اس کی کل کائنات گھر ہے لہذا رویوں پر اس کی گہری نظر ہوتی ہے اور بہت عمدگی سے لڑکے کو چلاتی ہے۔ سمجھدار لڑکے کو ایک دو سال میں سمجھ آ جاتی ہے۔ اوسط درجہ ذہن والے کو دس بارہ سال بعد۔ اور بے وقوف کو ساری زندگی نہیں۔ اس سمجھ کے بعد ہی وہ لڑکا مرد بنتا ہے۔  معصومیت کی انتہاء دیکھیں کہ مجھ سے مشورہ لیں کہ ان حالات میں کیا کروں۔ میں مشورہ دوں اور دوبارہ رابطے پر سوال ہو کہ میری بیوی کو یہ کیسے معلوم ہوا کہ میں کسی سے ڈکٹیشن لے رہا ہوں۔ اور دوسری طرف وہ اپنی سہیلیوں اور بہنوں کی پوری کابینہ سے پورے طور رابطے میں ہوتی ہے اور ایک ایک بات ڈسکس کر رہی ہوتی ہے۔ تو بیوی کو اس لیے معلوم ہو جاتا ہے کیونکہ آپ اس کے سامنے کھلی کتاب ہیں۔ اگر بند کتاب بھی ہوں تو بھی اس کو معلوم ہو جائے گا کیونکہ اس نے اس کتاب کو پڑھنے میں پی۔ایچ۔ڈی کیا ہے۔ تو لڑکا گھر کو اسی وقت چلا سکتا ہے جبکہ مرد بن جائے۔  اور مرد بننے کا مطلب یہ نہیں کہ بیوی پر ہاتھ اٹھائے، گالم گلوچ کرے، چیخے چلائے۔ مرد بننے کا مطلب یہ ہے کہ جیسے بیوی یہ سب کیے بغیر اپنے شوہر کو لڑکا بنا کرچلاتی ہے، ویسے ہی وہ اسے عورت سے لڑکی بنا کر چلانا شروع کر دیے۔ اور یہ بہت سمجھداری سے ہو گا، جذبات کے بخار سے نہیں۔ اس میں اولین استاذ اس کی بیوی ہی ہے کیونکہ وہ اس معاملے میں اس سے زیادہ سمجھدار ہے۔ اسے اپنا استاذ بنا لے، دل ہی دل میں۔ اور پھر اس سے سیکھے کہ وہ کیا اور کیسے کر رہی ہے۔ اب اس کی روشنی میں اپنی اصلاح کرے۔ یہ تو ماننا پڑے گا کہ عورتیں اس معاملے میں لڑکوں سے زیادہ سمجھدار ہیں۔ ہمارے ہاں لڑکے اتنے سمجھدار نہیں ہوتے، اس کی کئی وجوہات ہیں۔ ایک یہ بھی کہ وہ گھر کے باہر کے کام کاج یعنی ملازمت یا کاروبار میں اتنے الجھے ہوتے ہیں کہ فرصت ہی نہیں ہے کہ بیوی چلانے کے بارے بھی سوچ سکیں۔ دوسرا لڑکوں کی اس حوالے سے کوئی تربیت ہی نہیں ہے۔ لڑکیوں کا چونکہ میدان ہی یہی ہے یعنی گھر لہذا انہیں تربیت کی ضرورت ہی نہیں ہے۔ گھر میں بڑا ہوتے ہوتے وہ بہت کچھ خود سے ہی سیکھ جاتی ہیں کیونکہ انہیں معلوم ہوتا ہے کہ ہمیں یہ مسائل پیش آنے ہیں اور وہ ایک خوف کی نفسیات میں بھی ہوتی ہیں لہذا جلد اور زیادہ سیکھ جاتی ہیں۔ تو لڑکی شادی کے موقع پر لڑکے سے زیادہ میچور ہوتی ہے، اس معاملے میں۔ تو یہ شادی کے فورا بعد کے مسائل کی ایک بڑی وجہ ہے۔ اور یہ بھی عرض کر دوں کہ عورت دل سے ایسا شوہر ہی پسند کرتی ہے جو مرد بن کر اسے چلائے کیونکہ وہ اپنے مرد کو مضبوط دیکھنا چاہتی ہے۔

##############################
https://www.facebook.com/hm.zubair.52/posts/3300921106604298
ڈیپریشن کا علاج: کتابچے کی اشاعت ------------------------------------- "ڈیپریشن کا علاج" چند تحریروں کا مجموعہ ہے جو پہلے پہل فیس بک ٹائم لائن پر شیئر کی گئی تھیں۔ بعض دوستوں کا تقاضا تھا کہ انہیں ایک کتابچے کی صورت جمع کر دیا جائے تو اس غرض سے ان تحریروں کو ضروری ایڈیٹنگ اور کچھ اضافوں کے بعد ایک کتابچے کی صورت جمع کیا گیا ہے کہ جسے اب فیس بک اور واٹس ایپ گروپس میں شیئر کیا جا سکتا ہے۔ اس کتابچے میں عورتوں، طلبہ اور مذہبی افراد میں ڈیپریشن، مشت زنی، پورن ایڈکشن اور او۔سی۔ڈی (OCD) کی وجوہات اور اس کے علاج کے ساتھ خوش ہونے اور رہنے کو اسلامک پرسپیکٹو میں ڈسکس کیا گیا۔ 

##############################
https://web.facebook.com/hm.zubair.52/posts/3300921106604298
ڈیپریشن کا علاج: کتابچے کی اشاعت ------------------------------------- "ڈیپریشن کا علاج" چند تحریروں کا مجموعہ ہے جو پہلے پہل فیس بک ٹائم لائن پر شیئر کی گئی تھیں۔ بعض دوستوں کا تقاضا تھا کہ انہیں ایک کتابچے کی صورت جمع کر دیا جائے تو اس غرض سے ان تحریروں کو ضروری ایڈیٹنگ اور کچھ اضافوں کے بعد ایک کتابچے کی صورت جمع کیا گیا ہے کہ جسے اب فیس بک اور واٹس ایپ گروپس میں شیئر کیا جا سکتا ہے۔ اس کتابچے میں عورتوں، طلبہ اور مذہبی افراد میں ڈیپریشن، مشت زنی، پورن ایڈکشن اور او۔سی۔ڈی (OCD) کی وجوہات اور اس کے علاج کے ساتھ خوش ہونے اور رہنے کو اسلامک پرسپیکٹو میں ڈسکس کیا گیا۔ 

##############################
https://web.facebook.com/hm.zubair.52/posts/3291435710886171
ایک گناہ دوسرے گناہ کو پیدا کرتا ہے -------------------------------------- گناہ سے بچیں کہ ایک گناہ دوسرے گناہ کو پیدا کرتا ہے اور دوسرا گناہ تیسرے گناہ کی طرف رہنمائی کرتا ہے۔ فیس بک پر کسی مووی کا دس منٹ کا کلپ دیکھ لیں گے تو پوری مووی دیکھنے کو دل کرے گا۔ یوں یو۔ٹیوب پر پوری مووی دیکھ لیں گے تو دوسرے دن دوسری مووی دیکھںے کو دل کرے گا۔ یوں ہفتہ دو ہفتہ میں موویز دیکھنے کی عادت پڑ جائے گی۔ اور پھر کسی مووی میں کوئی فحش سین دیکھ لیا تو فحش ویڈیوز (pornography) دیکھنے کو دل کرے۔ یوں کوئی فحش سائٹ کھولیں گے، فحش ویڈیوز دیکھیں گے تو مشت زنی (masturbation)  کیے بغیر نہ رہیں گے۔ تو گناہ آپس میں بہنیں ہیں کہ ایک کے ساتھ دوسرا ہے۔ اور یوں اس سب کچھ کی عادت پڑ جائے گی تو ہمت اور ارادہ ختم ہو جائے گا۔ ہمت اور ارادہ ختم ہوا تو کوئی کام ہاتھ میں نہ رہے گا، نہ پڑھائی، نہ ملازمت نہ کاروبار، اور یہ ہوا تو نفسیاتی مسائل بن جائیں گے۔ اب ماہر نفسیات کو دکھائیں گے تو وہ کہے گا کہ اس میں حرج ہی کیا ہے، لگے رہیں، یہ آپ کی جسمانی ضرورت ہے۔ اس سب کچھ کے کرنے سے خوف آتا ہے تو یہ سب کچھ کرو تا کہ خوف دور ہو۔ آپ لگے رہیں گے تو اور گر جائیں گے، نیند ختم ہو جائے گی کہ اس بے وقوف کو انسانی ذہن کی ورکنگ کا نہیں پتہ۔ تیس تیس سال سے ایک بندہ او۔سی۔ڈی کو لے کر چل رہا ہے اور انہوں نے اسے کبھی کاؤنسلنگ، کبھی تھِراپی اور کبھی میڈیسن پر لگایا ہوا ہے۔ میڈیسن لیں گے تو برین فوگنگ شروع ہو جائے گی، ہر وقت ذہن میں سوچوں کی یلغار جاری رہے گی۔ تو ضبط نفس (self control) بہت ضروری ہے اور یہ اللہ کی طرف سے بہت بڑی نعمت ہے جو کسی انسان کو عطا گئی ہو۔ جب آپ اپنے لیپ۔ٹاپ، کمپیوٹر، ٹیب یا اسمارٹ فون کی اسکرین آن کرتے ہیں تو آپ پوٹینشلی سو فی صد گناہ کے تھریٹ میں ہوتے ہیں۔ یہ اسکرین نہیں ہے یہ گناہ کے دروازے ہیں۔ اسے آن کرنے کا مطلب اپنے لیے گناہ کے ستر دروازے کھول لینا ہے۔ آج آپ نمازی ہیں، تلاوت کرتے ہیں، اذکار کرتے ہیں، ذرا سا مزاحیہ ویڈیو کلپ دیکھ لیں، کوئی ایمان کا لیول گرتا نظر نہیں آئے گا لیکن مہینے بعد آپ کہاں ہوں گے، آپ کو اندازہ نہیں ہے۔ تو کسی چھوٹے سے گناہ یا مباح کو بھی ہلکا مت سمجھیں کہ اس کا نتیجہ تباہی ہو سکتا ہے، آپ کی شخصیت کی مکمل تباہی۔ ہر مباح میں گناہ کا ایک پوٹینشل تھریٹ موجود ہے۔ گناہ سے بچنے سے زیادہ ضروری ہے کہ گناہ کی طرف قدم اٹھانے سے بچیں۔ اگر آپ کو خدشہ ہے کہ اسکرین آن کرنے سے گناہ ہو جائے گا تو اسکرین آن کرنے کو حرام کر لیں۔ اس دور میں وہ لوگ بہت امن میں ہیں کہ جن کے نزدیک کیمرے کی تصویر بنوانا بھی حرام ہے اور دیکھنا بھی حرام۔ ایسے لوگ بھی دنیا میں ہیں۔ بھائی یہ ماننا پڑے گا کہ بہت سا گناہ مباح کے رستے آتا ہے۔ مباح سے پیدا ہونے والے گناہ کے رستوں کو بند کریں۔ اگر نہیں ہو رہے تو مباح کو چھوڑ دیں، اس کے سوا کوئی حل نہیں ہے، اگر تو کھڑے ہونا چاہتے ہیں۔ اگر یہ سب تمہارے ساتھ ہو چکا کہ جس کا ذکر پوسٹ کے شروع میں کیا ہے تو پھر اسکرین تمہارے لیے حرام ہے، حرام ہے، حرام ہے۔ جب تک یہ سوچ نہیں بنے گی، دنیا کا کوئی سائیکالوجسٹ تمہیں ٹھیک نہیں کر سکتا، کوئی تھیراپی تمہارے کام نہیں آ سکتی۔ میر کیا سادہ ہیں بیمار ہوئے جس کے سبب، اسی عطار کے لونڈے سے دوا لیتے ہیں۔

##############################
https://www.facebook.com/hm.zubair.52/posts/3311235625572846
شمالی علاقہ جات کی سیر و سیاحت: نئے سیاحین کی رہنمائی کے لیے گائیڈ بُک -------------------------------------------------------------------------------- اگست 2018ء میں ناران کاغان اور جولائی 2019ء میں وادی نیلم کے لیے فیملی کے ساتھ سیر و سیاحت کا موقع ملا۔ اس سفر سے بہت کچھ سیکھنے کو ملا کہ جس سے خیال آیا کہ ان علاقوں کی سیر و سیاحت کا ارادہ رکھنے والے دوستوں کی رہنمائی کے لیے ایک تحریر مرتب کر دی جائے تا کہ اللہ عزوجل کی توفیق اور بر وقت پلاننگ سے سفر کی صعوبتوں اور مشکلات کو کم کیا جا سکے۔  اس تحریر میں جو ہدایات میں ذکر کرنے جا رہا ہوں، اس میں میری ذاتی رائے بھی شامل ہے اور وہاں کے مقامی لوگوں کا مشورہ بھی۔ میں نے شمالی علاقہ جات کی سیر سے پہلے کچھ آرٹیکلز پڑھے تھے تا کہ سفر میں آسانی رہے لیکن اکثر لوگ غیر ضروری چیزیں بتلاتے رہتے ہیں، کام کی چیز کوئی کم ہی ذکر کرتا ہے۔ تو یہ بھی ایک وجہ بنی کہ اس تحریر کو مرتب کیا جائے۔ تو پہلے پہل یہ تحریریں فیس بک پر شیئر کی گئی تھیں کہ جن کے ساتھ رہنمائی کے لیے تصاویر بھی تھیں۔ بعد ازاں جو دوست ان علاقوں کی سیر کر چکے تھے تو ان میں سے بعض نے اپنے کمنٹس کے ذریعے کچھ باتوں کا اضافہ کیا تو دوستوں کے چند مفید کمنٹس بھی اس تحریر میں شامل کیے گئے ہیں۔ اس تحریر کا مقصد ایسی معلومات فراہم کرنا ہے کہ آپ کا سفر کا آرام دہ بھی ہو سکے اور سستا بھی اور با مقصد بھی۔ اس تحریر کے علاوہ اگر ممکن ہو سکے تو ان علاقوں کی سیر پر جانے سے پہلے یوٹیوب پر کچھ ویڈیوز بھی دیکھ لیں تو اس سے بھی فائدہ ہو گا۔  وقت کی اہم ضرورت ہے کہ دیندار طبقہ اس طرف بھی توجہ دے کیونکہ زندگی کے ہر شعبے میں اگر دینی ذہنی رہنمائی دینے والی پوزیشن لے لے گا تو خیر ہی خیر پھیلے گا۔ وادی نیلم کی سیر سے پہلے میں نے یوٹیوب پر بعض ویڈیوز دیکھیں کہ کچھ مذہبی دوستوں نے بڑی پروفیشنل ویڈیوز بنائی ہوئی تھیں۔ اور پندرہ بیس منٹس کی ویڈیو میں بس پندرہ بیس سیکنڈ ایسے تھے کہ جن میں وہ جماعت کے ساتھ نماز پڑھ رہے تھے یا درس قرآن کا اہتمام کر رہے تھے۔ تو دین کا اتنا پیغام بھی بہت بڑی بات ہے کہ ہم نے وہاں جا کر اپنے رب کو بھولنا نہیں ہے۔ 

##############################
https://www.facebook.com/hm.zubair.52/posts/3321341631228912
رمضان میں عمرہ کا ارادہ رکھنے والے متوجہ ہوں! ---------------------------------------------------- صحیح بخاری کی روایت میں ہے کہ رسول اللہ صلی اللہ علیہ وسلم نے ایک انصاری عورت کو کہا کہ آپ ہمارے ساتھ حج پر کیوں نہیں جا رہیں؟ تو انہوں نے جواب دیا کہ ہمارے پاس دو اونٹ ہیں؛ ایک پر میرا بیٹا اور اس کے والد حج کے لیے جا رہے ہیں جبکہ دوسرا اونٹ ہمارے گھر کا پانی ڈھونے کے لیے استعمال ہوتا ہے [لہذا میرے لیے حج ممکن نہیں ہے]۔ تو آپ صلی اللہ علیہ وسلم نے کہا کہ جب رمضان آئے تو عمرہ کر لینا کہ رمضان میں عمرے کا ثواب حج کے برابر ہے۔ صحیح مسلم کی روایت میں یہ الفاظ بھی ہیں کہ رمضان میں عمرے کا ثواب میرے ساتھ یعنی رسول اللہ صلی اللہ علیہ وسلم کے ساتھ حج کرنے کے برابر ہے۔ اگرچہ اہل علم کا اس بارے اختلاف ہے کہ اس حدیث میں موجود فضیلت صرف اس خاتون کے لیے ہے یا عام ہے لیکن مذاہب اربعہ کے فقہاء کا کہنا یہ ہے کہ یہ فضیلت عام ہے اور رمضان میں عمرہ کرنے والے ہر شخص کے لیے ہے اور یہی بات درست معلوم ہوتی ہے۔ تو جو لوگ یہ فضیلت حاصل کرنے کے لیے رمضان میں عمرہ کرنا چاہتے ہیں تو ایک بات ذہن میں رکھ لیں کہ رمضان میں رش زیادہ ہونے کی وجہ سے عمرہ مہنگا پڑتا ہے۔ عام دنوں میں ایک ہوٹل میں ایک رات کا کرایہ اگر سو ریال ہے تو رمضان میں تین سو ریال اور آخری عشرہ میں پانچ سو ریال تک ہو جاتا ہے۔  دوسرا جو لوگ رمضان میں حرمین شریفین میں اعتکاف کرنا چاہتے ہیں تو وہ نوٹ کر لیں کہ وہاں اعتکاف کے لیے پہلے آن لائن رجسٹریشن کروانی پڑتی ہے اور اس پر ایک کارڈ جاری ہوتا ہے تبھی آپ اعتکاف کے لیے مختص جگہ پر بیٹھ سکتے ہیں ورنہ نہیں۔ مسجد نبوی میں تو زیادہ سختی ہوتی ہے۔ اور آن لائن رجسٹریشن سے بھی ضروری نہیں ہوتا کہ آپ کو وہاں جا کر اعتکاف کے لیے کارڈ مل جائے۔ بہر حال جن کا اعتکاف کنفرم ہو جائے تو وہ پھر دس دن کے لیے ہوٹل کی رہائش نہ لیں، یہی بات سمجھ میں آتی ہے کہ خواہ مخواہ کا کرایہ پڑے گا۔ لیکن اگر خواتین ساتھ ہیں تو ہوٹل لے لیں کہ ان کے ایام کی وجہ سے مسجد نہ جانے کے مسائل چلتے رہتے ہیں۔ تیسرا یہ کہ جو لوگ رمضان میں عمرہ کے لیے جانا چاہتے ہیں تو ابھی سے ٹکٹس خرید لیں۔ دو چار دن پہلے تک پی آئی اے کا ریٹرن ٹکٹ بیاسی ہزار کا تھا۔ سعودی ایئر لائن کا اسی ہزار کا تھا۔ اگر آپ وائیا (via) ٹکٹ لے لیتے ہیں تو وہ اس سے بھی سستا پڑتا ہے۔ ابھی عمان ایئر لائن کا بذریعہ مسقط لاہور سے مدینہ اور جدہ سے لاہور واپسی ٹکٹ چھیاسٹھ ہزار کا پڑ رہا ہے۔ تو یہ پی آئی اے سے سولہ ہزار سستا ہے لیکن تھوڑی سی مشقت زیادہ ہے کہ جاتے ہوئے چار گھنٹے اور واپسی میں دو گھنٹے ایئر پورٹ پر انتظار گاہ میں بیٹھنا پڑے گا۔ رمضان میں یہی پی آئی کا ٹکٹ پچھلی مرتبہ پچانوے ہزار تک پہنچ گیا تھا۔ اس مرتبہ ایک لاکھ یا اس سے بھی اوپر جا سکتا ہے۔ تو پہلا اور فوری کام ٹکٹیں خریدنے کا کریں۔  اس کے بعد کسی سے عمرہ پیکچ طے کریں۔ اور مارکیٹ میں بہت سے عمرہ پیکچز مل جاتے ہیں۔ اصل مسئلہ سستا مہنگا ہونے کا نہیں کہ کوئی پیکچ آپ کو سستا لگے گا لیکن آپ وہاں جائیں گے تو رہائش وہ نہیں ہو گی جو آپ چاہتے ہوں گے۔ تو زیادہ سستے کی طرف نہ جائیں بلکہ کریڈیبیلٹی کی طرف جائیں کہ بندہ ایسا ہے کہ اس نے جو رہائش دینے کا وعدہ کیا ہے تو وہ وہ دے دے گا۔ تو ٹکٹ کے بعد دوسرا بڑا خرچ رہائش کا ہے۔ اور ویزہ آپ کے فلائی کرنے کی ڈیٹ سے پندرہ دن پہلے اپلائی ہو گا کہ اس کی شرط میں یہ ہے کہ ویزہ ملنے کے پندرہ دنوں میں فلائی کر سکتے ہیں۔

##############################
https://www.facebook.com/hm.zubair.52/posts/3321341631228912
رمضان میں عمرہ کا ارادہ رکھنے والے متوجہ ہوں! ---------------------------------------------------- صحیح بخاری کی روایت میں ہے کہ رسول اللہ صلی اللہ علیہ وسلم نے ایک انصاری عورت کو کہا کہ آپ ہمارے ساتھ حج پر کیوں نہیں جا رہیں؟ تو انہوں نے جواب دیا کہ ہمارے پاس دو اونٹ ہیں؛ ایک پر میرا بیٹا اور اس کے والد حج کے لیے جا رہے ہیں جبکہ دوسرا اونٹ ہمارے گھر کا پانی ڈھونے کے لیے استعمال ہوتا ہے [لہذا میرے لیے حج ممکن نہیں ہے]۔ تو آپ صلی اللہ علیہ وسلم نے کہا کہ جب رمضان آئے تو عمرہ کر لینا کہ رمضان میں عمرے کا ثواب حج کے برابر ہے۔ صحیح مسلم کی روایت میں یہ الفاظ بھی ہیں کہ رمضان میں عمرے کا ثواب میرے ساتھ یعنی رسول اللہ صلی اللہ علیہ وسلم کے ساتھ حج کرنے کے برابر ہے۔ اگرچہ اہل علم کا اس بارے اختلاف ہے کہ اس حدیث میں موجود فضیلت صرف اس خاتون کے لیے ہے یا عام ہے لیکن مذاہب اربعہ کے فقہاء کا کہنا یہ ہے کہ یہ فضیلت عام ہے اور رمضان میں عمرہ کرنے والے ہر شخص کے لیے ہے اور یہی بات درست معلوم ہوتی ہے۔ تو جو لوگ یہ فضیلت حاصل کرنے کے لیے رمضان میں عمرہ کرنا چاہتے ہیں تو ایک بات ذہن میں رکھ لیں کہ رمضان میں رش زیادہ ہونے کی وجہ سے عمرہ مہنگا پڑتا ہے۔ عام دنوں میں ایک ہوٹل میں ایک رات کا کرایہ اگر سو ریال ہے تو رمضان میں تین سو ریال اور آخری عشرہ میں پانچ سو ریال تک ہو جاتا ہے۔  دوسرا جو لوگ رمضان میں حرمین شریفین میں اعتکاف کرنا چاہتے ہیں تو وہ نوٹ کر لیں کہ وہاں اعتکاف کے لیے پہلے آن لائن رجسٹریشن کروانی پڑتی ہے اور اس پر ایک کارڈ جاری ہوتا ہے تبھی آپ اعتکاف کے لیے مختص جگہ پر بیٹھ سکتے ہیں ورنہ نہیں۔ مسجد نبوی میں تو زیادہ سختی ہوتی ہے۔ اور آن لائن رجسٹریشن سے بھی ضروری نہیں ہوتا کہ آپ کو وہاں جا کر اعتکاف کے لیے کارڈ مل جائے۔ بہر حال جن کا اعتکاف کنفرم ہو جائے تو وہ پھر دس دن کے لیے ہوٹل کی رہائش نہ لیں، یہی بات سمجھ میں آتی ہے کہ خواہ مخواہ کا کرایہ پڑے گا۔ لیکن اگر خواتین ساتھ ہیں تو ہوٹل لے لیں کہ ان کے ایام کی وجہ سے مسجد نہ جانے کے مسائل چلتے رہتے ہیں۔ تیسرا یہ کہ جو لوگ رمضان میں عمرہ کے لیے جانا چاہتے ہیں تو ابھی سے ٹکٹس خرید لیں۔ دو چار دن پہلے تک پی آئی اے کا ریٹرن ٹکٹ بیاسی ہزار کا تھا۔ سعودی ایئر لائن کا اسی ہزار کا تھا۔ اگر آپ وائیا (via) ٹکٹ لے لیتے ہیں تو وہ اس سے بھی سستا پڑتا ہے۔ ابھی عمان ایئر لائن کا بذریعہ مسقط لاہور سے مدینہ اور جدہ سے لاہور واپسی ٹکٹ چھیاسٹھ ہزار کا پڑ رہا ہے۔ تو یہ پی آئی اے سے سولہ ہزار سستا ہے لیکن تھوڑی سی مشقت زیادہ ہے کہ جاتے ہوئے چار گھنٹے اور واپسی میں دو گھنٹے ایئر پورٹ پر انتظار گاہ میں بیٹھنا پڑے گا۔ رمضان میں یہی پی آئی کا ٹکٹ پچھلی مرتبہ پچانوے ہزار تک پہنچ گیا تھا۔ اس مرتبہ ایک لاکھ یا اس سے بھی اوپر جا سکتا ہے۔ تو پہلا اور فوری کام ٹکٹیں خریدنے کا کریں۔  اس کے بعد کسی سے عمرہ پیکچ طے کریں۔ اور مارکیٹ میں بہت سے عمرہ پیکچز مل جاتے ہیں۔ اصل مسئلہ سستا مہنگا ہونے کا نہیں کہ کوئی پیکچ آپ کو سستا لگے گا لیکن آپ وہاں جائیں گے تو رہائش وہ نہیں ہو گی جو آپ چاہتے ہوں گے۔ تو زیادہ سستے کی طرف نہ جائیں بلکہ کریڈیبیلٹی کی طرف جائیں کہ بندہ ایسا ہے کہ اس نے جو رہائش دینے کا وعدہ کیا ہے تو وہ وہ دے دے گا۔ تو ٹکٹ کے بعد دوسرا بڑا خرچ رہائش کا ہے۔ اور ویزہ آپ کے فلائی کرنے کی ڈیٹ سے پندرہ دن پہلے اپلائی ہو گا کہ اس کی شرط میں یہ ہے کہ ویزہ ملنے کے پندرہ دنوں میں فلائی کر سکتے ہیں۔

##############################
https://www.facebook.com/hm.zubair.52/posts/3323587501004325
نامراد عاشقوں کے لیے خوشخبری ---------------------------------- امام ابن تیمیہ رحمہ اللہ فرماتے ہیں: وَإِذَا أَحَبَّ امْرَأَةً فِي الدُّنْيَا وَلَمْ يَتَزَوَّجْهَا وَتَصَدَّقَ بِمَهْرِهَا وَطَلَبَهَا مِنْ اللَّهِ تَعَالَى أَنْ تَكُونَ لَهُ زَوْجَةً فِي الْآخِرَةِ رُجِيَ لَهُ ذَلِكَ مِنْ اللَّهِ تَعَالَى وَلَا يَحْرُمُ فِي الْآخِرَةِ مَا يَحْرُمُ فِي الدُّنْيَا مِنْ التَّزْوِيجِ بِأَكْثَرَ مِنْ أَرْبَعٍ [الفتاوى الكبرى لابن تيمية (5/ 461)] اگر دنیا میں کسی عورت سے محبت ہو گئی اور کسی سبب اس سے شادی نہ کر سکا تو اگر اس کے حق مہر کے عوض رقم صدقہ کر دے اور اللہ سے اس عورت کو مانگ لے کہ وہ آخرت میں اس کی بیوی بن جائے تو اللہ سے یہ امید ہے کہ اس کی یہ دعا قبول فرمائیں گے۔ اور دنیا میں جو حرام ہے تو ضروری نہیں کہ آخرت میں بھی حرام ہو تو آخرت میں چار سے زیادہ نکاح بھی کر سکتا ہے۔ نوٹ: تو آپ اگر دس بارہ کے لیے حق مہر ادا کر رہے ہیں تو کمنٹس میں بھی اس نمبر کا تذکرہ کر دیں۔ اس کا ایک فائدہ تو یہ ہو گا کہ نکاح کی ایک اور شرط بھی پوری ہو جائے گا یعنی گواہان کی گواہی۔ دوسرا ہمیں بھی یہ پتہ چل جائے گا کہ آپ کے کتنے عشق ناکام ہوئے ہیں۔ رہی ولی کی اجازت کی شرط تو آخرت میں ولی تو ویسے ہی اللہ عزوجل خود ہی ہوں گے۔ رہا ایجاب وقبول تو وہ تو وہ پہلے ہی کرنے کو تیار بیٹھے ہیں۔

##############################
https://www.facebook.com/hm.zubair.52/posts/3325979854098423
کیا شادی شدہ عورت جنت میں اپنا شوہر بدل سکے گی! ------------------------------------------------------- فقہاء کا اس پر اتفاق ہے کہ وفات کے ساتھ نکاح ختم ہو جاتا ہے۔ اگر نکاح ختم نہ ہو تو عدت کے بعد بیوہ کے لیے شادی کیسے جائز ہو؟ اگر بیوہ سابقہ شوہر کے نکاح میں بھی ہے اور عدت کے بعد اس نے شادی کر لی تو اب اس کے دو خاوند ہو گئے تو یہ درست نہیں ہے لہذا وفات سے نکاح ختم ہو جاتا ہے۔ اسی طرح شوہر اپنی بیوی کی وفات کے بعد اس کی بہن سے نکاح کر سکتا ہے۔ اگر پہلی بہن سے نکاح ختم نہیں ہوا تو دو بہنوں کو نکاح میں جمع کرنا جائز نہیں ہے۔ لیکن اگر اس نے دنیا میں اس طرح دونوں بہنوں کو نکاح میں جمع کر لیا تو کیا جنت میں وہ دونوں ایک ساتھ اس کے نکاح میں ہوں گی؟ تو ہماری رائے میں دونوں اس کے نکاح میں ہوں گی کہ جنت میں حرام لغیرہ نہیں رہے گا۔ رہی یہ بات کہ بیوی اپنے شوہر کو غسل دے سکتی ہے تو اس کی وجہ عدت ہے کہ عدت ختم ہونے تک نکاح باقی رہتا ہے لہذا وفات کے بعد عدت تک وہ اس کی بیوی ہے۔ اور جمہور فقہاء کے نزدیک شوہر بھی اپنی بیوی کو غسل دے سکتا ہے لیکن احناف اس کے قائل نہیں ہیں کہ نکاح ختم ہو گیا ہے۔ ہماری رائے میں نکاح ختم ہو جاتا ہے جیسا کہ احناف کی رائے ہے لیکن شوہر اپنی بیوی کو غسل دے سکتا ہے  کہ مسند احمد کی روایت کے مطابق رسول اللہ صلی اللہ علیہ وسلم نے حضرت عائشہ رضی اللہ عنہا کو کہا تھا کہ میں تمہاری وفات کے بعد تمہیں غسل دوں گا۔ تو یہ نکاح کے اثرات ہیں جو زوجین میں سے کسی ایک کی وفات کے بعد بھی جاری ہوں گے جیسا کہ وراثت بھی جاری ہوتی ہے۔ تو وفات کے ساتھ نکاح ختم ہو جاتا ہے البتہ اس کے کچھ اثرات جاری ہوتے ہیں جیسا کہ وراثت ہے یا زوجین کا ایک دوسرے کو غسل دینا وغیرہ۔ تو جب نکاح ختم ہو گیا تو اب جنت میں بغیر نکاح کے کیسے رہیں گے؟ تو جنت میں دوبارہ نکاح ہو گا، یہی بات سمجھ میں آتی ہے۔ صحیح مسلم کی روایت میں ہے کہ جنت میں کوئی کنوارہ نہیں رہے گا۔ تو دنیا میں جن کی شادی نہیں ہوئی، ان کی جنت میں شادی ہو جائے گی لیکن فریقین کی رضامندی سے۔ اللہ عزوجل نے قرآن مجید میں جب حور عین کا تذکرہ کیا ہے تو وہاں یہ تعبیر اختیار کی ہے کہ ہم حور عین کو اہل جنت کے نکاح میں دے دیں گے۔ تو حور عین سے بھی پہلے نکاح ہو گا۔ اور یہی معاملہ دنیا کے میاں بیوی کا ہو گا کہ جنت میں ان کا دوبارہ نکاح ہو گا اگر تو یہ دونوں اہل جنت میں سے ہوں گے اور دونوں ساتھ رہنا چاہتے ہوں گے۔ بعض اہل علم کا کہنا ہے کہ اگر ان کے دلوں میں ایک دوسرے کے بارے بغض اور کینہ ہو گا کہ جس کے سبب وہ اکٹھے نہ رہنا چاہتے ہوں تو وہ نکال دیا جائے گا جیسا کہ قرآن مجید میں ہے تو یہ بات درست ہے۔ تو جنت میں جب میاں بیوی کا دوبارہ نکاح ہو گا تو اس وقت دوبارہ دونوں کی رضامندی مطلوب ہو گی۔ وہ عورت کہ جس کے دو یا چار پانچ خاوند تھے، ایک روایت کے مطابق وہ اپنے آخری خاوند کے پاس ہو گی لیکن اس روایت کی صحت میں اختلاف ہے۔ اہل علم کی دوسری رائے یہ ہے کہ ایسی عورت کو اختیار حاصل ہو گا کہ جس خاوند کے ساتھ مرضی رہے۔ یہی رائے معقول معلوم ہوتی ہے۔ البتہ ایک تیسری رائے بھی ہے کہ جس کے اخلاق اچھے ہوں گے، وہ اس خاوند کے ساتھ ہو گی۔ یہ رائے بھی معقول ہے۔ ہمیں یہی بات سمجھ آتی ہے کہ یہ اختیار صرف اس عورت کو حاصل نہیں ہو گا کہ جس کے ایک سے زائد خاوند ہوں بلکہ ہر عورت کو حاصل ہو گا، اگر وہ چاہے گی تو۔ اور یہی حال شوہروں کا بھی ہو گا۔ تو جنت کو جنت ہی رہنے دیں، جیل نہ بنائیں۔ واللہ اعلم بالصواب

##############################
https://www.facebook.com/hm.zubair.52/posts/3333005686729173
کیا کرونا وائرس کی وجہ سے سعودی عرب نے پوری دنیا کا عمرہ بند کر دیا ہے؟ ---------------------------------------------------------------------------------- ابھی ایک دوست کی طرف سے واٹس ایپ پر میسجز موصول ہوئے ہیں کہ سعودی عرب نے کرونا وائرس کی وجہ سے پوری دنیا کا عمرہ بند کر دیا ہے۔ مسافروں کو ان کی فلائٹس سے اتار کر واپس بھیجا جا رہا ہے۔ اس حوالے سے کسی دوست کے پاس اپ۔ڈیٹس ہوں تو شیئر کریں۔ ہم نے تو رمضان میں عمرہ کے ٹکٹ بھی خرید لیے تھے۔ جو لوگ عمرہ کا ارادہ کر رہے ہیں تو ابھی فی الحال کچھ قدم اٹھانے سے پہلے خبر کی تصدیق کر لیں۔ اگر عمرہ بند کیا ہے تو حج بھی بند کریں گے؟ محسوس تو یہی ہوتا ہے، واللہ اعلم۔

##############################
https://www.facebook.com/hm.zubair.52/posts/3332798880083187
انجینئر محمد علی مرزا کے حضرت امیر معاویہ رضی اللہ عنہ پر اعتراضات  ---------------------------------------------------------------------------- انجینیئر محمد علی مرزا نے اپنے کتابچے "واقعہ کربلا کا حقیقی پس منظر" میں یہ تاثر دیا ہے کہ واقعہ کربلا کے اصل ذمہ دار امیر معاویہ رضی اللہ عنہ ہے اور احادیث سے یہ ثابت کرنے کی کوشش کی ہے کہ امیر معاویہ رضی اللہ عنہ معاذ اللہ، فاسق وفاجر، شرابی، سود خور، بدعتی، باغی اور واجب القتل تھے۔ بس صرف اتنا احسان کیا ہے کہ چونکہ صحابی رسول صلی اللہ علیہ وسلم ہیں لہذا گردن اڑانے سے پہلے پورے احترام سے رضی اللہ عنہ پڑھ لینا چاہیے۔ اور اوپر سے اصرار یہ ہے کہ میں نے خود تھوڑی کہا ہے، میں نے تو صرف حدیثیں بیان کی ہیں۔  امیر معاویہ رضی اللہ عنہ کے بارے میں مرزا صاحب کے ان افکار کا ایک تجزیاتی مطالعہ اس ویڈیو میں پیش خدمت ہے۔ یہ ایک گھنٹے پر مشتمل اس سلسلے کی پہلی ویڈیو ہے، مزید دو ویڈیوز اس کے بعد جاری ہوں گی، ان شاء اللہ۔ اور یہ تین گھنٹوں میں مکمل پروگرام ہے جو ہمارے اس سے پہلے کے ایک تفصیلی پروگرام "انجینیئر محمد علی مرزا سے ایک مکالمہ" کا اختصار ہے۔ یہ پہلا پروگرام ہم نے انجینیئر محمد علی مرزا کے واقعہ کربلا پر کتابچے کے تجزیاتی مطالعے پر ریکارڈ کروایا تھا اور اٹھارہ گھنٹوں کی ریکارڈنگ پر مشتمل ہے۔ یہ ریکارڈنگز ہمارے یوٹیوب چینل (Dr Hafiz Muhammad Zubair)  پر موجود ہیں اور ان کا لنک پہلے کمنٹ میں شیئر کیا جا رہا ہے۔  بعض دوستوں نے اس پہلے مفصل پروگرام کے اختصار کا کہا تھا تو اس کا اختصار تین گھنٹوں میں کرنے کی کوشش کی گئی ہے کہ جس سلسلے کی یہ پہلی ویڈیو ہے۔ 

##############################
https://www.facebook.com/hm.zubair.52/posts/3342137939149281
شام کے بارے ایک خواب: پانچ سال بعد تعبیر سامنے آئی! --------------------------------------------------------- 2016ء میں شام کے بارے ایک خواب دیکھا تھا اور محسوس ہوتا تھا کہ اس کی کوئی حقیقت ہے لیکن تعبیر سمجھ نہ آتی تھی۔ پھر 2018ء میں کچھ حالات ایسے بنے کہ یوں محسوس ہوا کہ اس کی تعبیر واضح ہو جائے لیکن نہیں واضح ہوئی۔ ابھی پچھلے ایک دو ہفتوں میں اس خواب کی تعبیر خوب روشن ہو کر سامنے آ گئی ہے۔ خواب ملحق امیجز میں موجود ہے۔  خواب میں روس اور امریکہ دونوں کی شکست کی طرف اشارہ تھا۔ روس کی شام میں شکست اور امریکہ کی افغانستان میں۔ روس کی شکست اس کے میدان جنگ سے غائب ہونے کی صورت میں تھی جبکہ امریکہ کی مرد بیمار ہونے کی صورت میں۔ بظاہر یہی محسوس ہوتا ہے کہ خواب میں دمشق نہیں بلکہ ادلب کی فتح مراد ہے۔ امریکہ کا سلفی عالم دین کی صورت نظر آنا دراصل امریکی سعودی اتحاد کی طرف اشارہ ہے کہ امریکہ افغانستان میں اور سعودی عرب یمن اور شام میں مرد بیمار کی طرح ہو جائے گا۔ اور پوپ کہ جسے پیوٹن ڈرا رہا ہے، ترکی اور اس کے اتحادی ناٹو فورسز ہیں۔ ابھی ترکی نے امریکہ سے پیٹریاٹ میزائل مانگ لیے ہیں۔ واللہ اعلم بالصواب  واضح رہے کہ ترکی نے شام میں اپنے حالیہ آپریشن میں بشار الاسد کے ایس 300 سمیت 3 ائیرڈیفنس سسٹم، دو روسی ساختہ سخوئی 24، دو ہزار سے زائد بشاری فوجی، 31 ٹینک، 5 ہیلی کاپٹر، 10 آرمرڈ گاڑیاں، 28 ہاؤٹزر، 25 فوجی گاڑیاں، 4 ایمونیشن ٹینکس، ایک کمانڈ سینٹر، ایک ایس اے 17 اور ایک ایس اے 22 ائیر ڈیفنس سسٹم تباہ کر دیے ہیں۔ ترکی اس وقت بشار الاسد کی حکومت ختم کرنے کے موڈ میں لگ رہا ہے۔  دوسری طرف افغانستان میں چالیس سالہ جنگ کے نتیجے میں اگرچہ افغان قوم کا بہت نقصان ہوا، جانی بھی اور مالی بھی، اور اس سے انکار ممکن نہیں ہے۔ لیکن بہر حال ایک اعتبار سے اسے طالبان کی فتح قرار دیا جا سکتا ہے کہ امریکہ بھی اپنی ان جنگوں کی وجہ سے اس وقت معاشی اعتبار سے روس کی طرح مرد بیمار بن چکا ہے۔ اور افغانستان سے امریکی فوجیوں کے انخلا کے پیچھے ٹرمپ کے فیصلے میں یہی بنیادی وجہ کار فرما ہے کہ امریکہ معاشی اعتبار سے مزید جنگوں کا متحمل نہیں ہے۔ نوٹ: بھئی یہ تو عالمی حالات کے بارے خواب تھا جو پانچ سال بعد پورا ہوا۔ ایک خواب ہم نے عمران خان صاحب کے بارے بھی دیکھا تھا کہ راقم الحروف کو مانسہرہ میں دس مرلے کا پلاٹ دے رہے ہیں۔ کبھی کبھی ہمیں بھی سچے خواب آ جاتے ہیں۔ لیکن وہ خواب 2019ء کا ہے، لگتا ہے تعبیر کے لیے پانچ سال انتظار کرنا پڑے گا۔ زیادہ سنجیدہ نہیں ہونا۔ پچھلی مرتبہ بھی کچھ دوست اس خواب پر بہت سنجیدہ ہو گئے تھے۔  ایک مرتبہ ایک اسٹوڈنٹ نے کہا کہ سر خواب دیکھا ہے کہ آپ ہمارے گھر میں تشریف فرما ہیں، کھانا کھا رہے ہیں۔ میں نے کہا تعبیر مکمل کرنے کے لیے دعوت کا انتظام کریں۔ اور انہوں نے کیا تو خواب کی تعبیر مکمل ہو گئی۔ تو خواب کی تعبیر ایسے بھی پوری ہو جاتی ہے۔ ایک اور اسٹوڈنٹ نے کہا کہ سر خواب دیکھا کہ آپ کے گھر رات بطور مہمان رہا ہوں اور گھر میں بنا ہوا ناشتہ کیا ہے۔ یہ خواب بھی پورا ہو چکا لیکن اس اسٹوڈنٹ نہیں، بلکہ ایک اور کے حق میں۔ لہذا ایسے خواب دیکھنے کا فائدہ نہیں ہے۔

##############################
https://www.facebook.com/hm.zubair.52/posts/3340010939361981
راقم الحروف کی کتب کے پی ڈی ایف لنکس -------------------------------------------- بہت سے دوست احباب مختلف کتابوں کے پی ڈی ایف لنکس پڑھنے کے لیے مانگتے رہتے ہیں تو کتاب وسنت سائیٹ پر میرے نام "ڈاکٹر حافظ محمد زبیر" کے عنوان سے ایک پیج بنا ہوا ہے کہ جہاں میری کتب اپ لوڈ ہوتی رہتی ہے۔ فی الحال تک کوئی بیس بائیس کتب اپ لوڈ ہو چکی ہیں۔ مزید مستقل قریب میں اپ لوڈ کی جائیں گی، ان شاء اللہ۔ اس پیچ سے تمام کتب ڈاون لوڈ کی جا سکتی ہیں۔ ابھی تک کی اپ لوڈ ہونے والی کتب میں پی ایچ ڈی مقالہ "عصر حاضر میں اجتماعی اجتہاد"، "فکر غامدی: ایک تحقیقی و تجزیاتی مطالعہ"، "عصر حاضر میں تکفیر، خروج، جہاد اور نفاذ شریعت کا منہج"، "چہرے کا پردہ: واجب، مستحب یا بدعت؟"، "اسلامی نظریہ حیات"، "مولانا وحید الدین خان: افکار ونظریات"، "تحریک تجدد اور متجددین"، "اسلام اور مستشرقین"، "وجود باری تعالی: مذہب، فلسفہ اور سائنس کی روشنی میں"، "صالح اور مصلح: کتاب وسنت اور سلف صالحین کے منہج پر تزکیہ نفس اور اصلاح احوال کا پروگرام" اور "مکالمہ" وغیرہ شامل ہیں۔ مزید کچھ کتابچے  بھی اپ لوڈ کیے گئے ہیں جیسا کہ "سیکس، سائیکالوجی اور سوسائٹی"، "آسان دین"، "خوابوں کی تعبیر کے اصول و ضوابط"، "ازدواجی زندگی: مسائل اور حل"، "تعلق کی سائنس"، "روایت اور جدیدیت" اور "اسلامائزیشن آف سائنسز" شامل ہیں۔ مزید کتب اور کتابچے وقت کے ساتھ اپ لوڈ ہوتے رہیں گے، ان شاء اللہ عزوجل۔ پیج کا لنک ذیل میں ملحوظ فرمائیں۔ 

##############################
https://www.facebook.com/hm.zubair.52/posts/3342137939149281
شام کے بارے ایک خواب: پانچ سال بعد تعبیر سامنے آئی! --------------------------------------------------------- 2016ء میں شام کے بارے ایک خواب دیکھا تھا اور محسوس ہوتا تھا کہ اس کی کوئی حقیقت ہے لیکن تعبیر سمجھ نہ آتی تھی۔ پھر 2018ء میں کچھ حالات ایسے بنے کہ یوں محسوس ہوا کہ اس کی تعبیر واضح ہو جائے لیکن نہیں واضح ہوئی۔ ابھی پچھلے ایک دو ہفتوں میں اس خواب کی تعبیر خوب روشن ہو کر سامنے آ گئی ہے۔ خواب ملحق امیجز میں موجود ہے۔  خواب میں روس اور امریکہ دونوں کی شکست کی طرف اشارہ تھا۔ روس کی شام میں شکست اور امریکہ کی افغانستان میں۔ روس کی شکست اس کے میدان جنگ سے غائب ہونے کی صورت میں تھی جبکہ امریکہ کی مرد بیمار ہونے کی صورت میں۔ بظاہر یہی محسوس ہوتا ہے کہ خواب میں دمشق نہیں بلکہ ادلب کی فتح مراد ہے۔ امریکہ کا سلفی عالم دین کی صورت نظر آنا دراصل امریکی سعودی اتحاد کی طرف اشارہ ہے کہ امریکہ افغانستان میں اور سعودی عرب یمن اور شام میں مرد بیمار کی طرح ہو جائے گا۔ اور پوپ کہ جسے پیوٹن ڈرا رہا ہے، ترکی اور اس کے اتحادی ناٹو فورسز ہیں۔ ابھی ترکی نے امریکہ سے پیٹریاٹ میزائل مانگ لیے ہیں۔ واللہ اعلم بالصواب  واضح رہے کہ ترکی نے شام میں اپنے حالیہ آپریشن میں بشار الاسد کے ایس 300 سمیت 3 ائیرڈیفنس سسٹم، دو روسی ساختہ سخوئی 24، دو ہزار سے زائد بشاری فوجی، 31 ٹینک، 5 ہیلی کاپٹر، 10 آرمرڈ گاڑیاں، 28 ہاؤٹزر، 25 فوجی گاڑیاں، 4 ایمونیشن ٹینکس، ایک کمانڈ سینٹر، ایک ایس اے 17 اور ایک ایس اے 22 ائیر ڈیفنس سسٹم تباہ کر دیے ہیں۔ ترکی اس وقت بشار الاسد کی حکومت ختم کرنے کے موڈ میں لگ رہا ہے۔  دوسری طرف افغانستان میں چالیس سالہ جنگ کے نتیجے میں اگرچہ افغان قوم کا بہت نقصان ہوا، جانی بھی اور مالی بھی، اور اس سے انکار ممکن نہیں ہے۔ لیکن بہر حال ایک اعتبار سے اسے طالبان کی فتح قرار دیا جا سکتا ہے کہ امریکہ بھی اپنی ان جنگوں کی وجہ سے اس وقت معاشی اعتبار سے روس کی طرح مرد بیمار بن چکا ہے۔ اور افغانستان سے امریکی فوجیوں کے انخلا کے پیچھے ٹرمپ کے فیصلے میں یہی بنیادی وجہ کار فرما ہے کہ امریکہ معاشی اعتبار سے مزید جنگوں کا متحمل نہیں ہے۔ نوٹ: بھئی یہ تو عالمی حالات کے بارے خواب تھا جو پانچ سال بعد پورا ہوا۔ ایک خواب ہم نے عمران خان صاحب کے بارے بھی دیکھا تھا کہ راقم الحروف کو مانسہرہ میں دس مرلے کا پلاٹ دے رہے ہیں۔ کبھی کبھی ہمیں بھی سچے خواب آ جاتے ہیں۔ لیکن وہ خواب 2019ء کا ہے، لگتا ہے تعبیر کے لیے پانچ سال انتظار کرنا پڑے گا۔ زیادہ سنجیدہ نہیں ہونا۔ پچھلی مرتبہ بھی کچھ دوست اس خواب پر بہت سنجیدہ ہو گئے تھے۔  ایک مرتبہ ایک اسٹوڈنٹ نے کہا کہ سر خواب دیکھا ہے کہ آپ ہمارے گھر میں تشریف فرما ہیں، کھانا کھا رہے ہیں۔ میں نے کہا تعبیر مکمل کرنے کے لیے دعوت کا انتظام کریں۔ اور انہوں نے کیا تو خواب کی تعبیر مکمل ہو گئی۔ تو خواب کی تعبیر ایسے بھی پوری ہو جاتی ہے۔ ایک اور اسٹوڈنٹ نے کہا کہ سر خواب دیکھا کہ آپ کے گھر رات بطور مہمان رہا ہوں اور گھر میں بنا ہوا ناشتہ کیا ہے۔ یہ خواب بھی پورا ہو چکا لیکن اس اسٹوڈنٹ نہیں، بلکہ ایک اور کے حق میں۔ لہذا ایسے خواب دیکھنے کا فائدہ نہیں ہے۔

##############################
https://www.facebook.com/hm.zubair.52/posts/3340010939361981
راقم الحروف کی کتب کے پی ڈی ایف لنکس -------------------------------------------- بہت سے دوست احباب مختلف کتابوں کے پی ڈی ایف لنکس پڑھنے کے لیے مانگتے رہتے ہیں تو کتاب وسنت سائیٹ پر میرے نام "ڈاکٹر حافظ محمد زبیر" کے عنوان سے ایک پیج بنا ہوا ہے کہ جہاں میری کتب اپ لوڈ ہوتی رہتی ہے۔ فی الحال تک کوئی بیس بائیس کتب اپ لوڈ ہو چکی ہیں۔ مزید مستقل قریب میں اپ لوڈ کی جائیں گی، ان شاء اللہ۔ اس پیچ سے تمام کتب ڈاون لوڈ کی جا سکتی ہیں۔ ابھی تک کی اپ لوڈ ہونے والی کتب میں پی ایچ ڈی مقالہ "عصر حاضر میں اجتماعی اجتہاد"، "فکر غامدی: ایک تحقیقی و تجزیاتی مطالعہ"، "عصر حاضر میں تکفیر، خروج، جہاد اور نفاذ شریعت کا منہج"، "چہرے کا پردہ: واجب، مستحب یا بدعت؟"، "اسلامی نظریہ حیات"، "مولانا وحید الدین خان: افکار ونظریات"، "تحریک تجدد اور متجددین"، "اسلام اور مستشرقین"، "وجود باری تعالی: مذہب، فلسفہ اور سائنس کی روشنی میں"، "صالح اور مصلح: کتاب وسنت اور سلف صالحین کے منہج پر تزکیہ نفس اور اصلاح احوال کا پروگرام" اور "مکالمہ" وغیرہ شامل ہیں۔ مزید کچھ کتابچے  بھی اپ لوڈ کیے گئے ہیں جیسا کہ "سیکس، سائیکالوجی اور سوسائٹی"، "آسان دین"، "خوابوں کی تعبیر کے اصول و ضوابط"، "ازدواجی زندگی: مسائل اور حل"، "تعلق کی سائنس"، "روایت اور جدیدیت" اور "اسلامائزیشن آف سائنسز" شامل ہیں۔ مزید کتب اور کتابچے وقت کے ساتھ اپ لوڈ ہوتے رہیں گے، ان شاء اللہ عزوجل۔ پیج کا لنک ذیل میں ملحوظ فرمائیں۔ 

##############################
https://www.facebook.com/hm.zubair.52/posts/3346730812023327
عمیرہ احمد ----------- عمیرہ احمد اچھا نہیں بلکہ بہت اچھا لکھتی ہیں۔ "ہم سب" پر ایک خاتون نے عمیرہ احمد کے ناول "الف" کی مدح سرائی میں ایک کالم کیا لکھا کہ کمنٹس سیکشن میں لبرل ذہن رکھنے والے قارئین لٹھ اٹھا کر پیچھے ہی پڑ گئے۔ انہیں اصل سڑان یہ ہے کہ ادب کا مذہب سے کیا تعلق۔ انہیں اصل میں مذہب سے چڑان ہے۔ نہ وہ ان سے ہضم ہوتا ہے اور نہ ہی اگلا جاتا ہے اور اسی عذاب میں دوہرے ہوتے پھرتے ہیں۔ تمہارے ہی کامیابی کے معیارات کے مطابق عمیرہ احمد کے کامیاب ناول نگار ہونے کے لیے اتنا ہی کہنا کافی ہے کہ ان پر ڈرامے بنائے جا رہے ہیں۔ حمزہ عباسی جیسے اداکار نے عمیرہ احمد کے اسی ڈرامے کو فلمانے کے بعد شوبز چھوڑنے کا اعلان کیا۔ تو اس کے ناولز کے تو یہ اثرات ہیں کہ اداکاروں کی زندگیاں بدل رہی ہیں، سڑنے سے کچھ نہیں ہو گا، کچھ محنت کریں۔

##############################
https://www.facebook.com/hm.zubair.52/posts/3351380684891673
خلیل الرحمن قمر معافی مانگے اور ماروی سرمد ؟ -------------------------------------------------- جیو انٹرٹینمنٹ اور سیونتھ اسکائی انٹرٹینمنٹ چینلز نے خلیل الرحمن قمر سے کہا ہے کہ وہ ان کے چار ڈراموں اور ایک فلم کے کانٹریکٹ کو اس وقت تک کے لیے سسپینڈ کر رہے ہیں جب تک کہ وہ ماروی سرمد سے معانی نہیں مانگ لیتے۔ دوسری طرف نیو نیوز کے ایگزیکٹو ڈائریکٹر نصر اللہ ملک نے ماروی سرمد سے اس بات پر معافی مانگ لی ہے کہ ان سے غیر اخلاقی رویہ اختیار کیا گیا ہے۔ ہمیں ان ڈراموں اور فلموں کے چلنے سے کوئی سروکار نہیں۔ ہمیں میڈیا کے دو غلے پن اور منافقانہ رویے کی طرف توجہ دلانی ہے۔ یہی ماروی سرمد پچھلے دو عشروں سے گالی کلچر کو میڈیا پر فروغ دے رہی تھی، آج تک کسی نے اس کو معانی مانگنے کا نہیں کہا، کسی نے اس کا بائیکاٹ نہیں کیا، کسی نے اس کو اخلاقیات کا درس نہیں دیا۔ ملحق امیجز میں اس کی گالیاں ملاحظہ کریں۔ یہ دوہرا معیار کیوں؟ اس لیے کہ وہ عورت ہے؟ یا اس لیے کہ وہ بے غیرتی کو فروغ دے رہی ہے اور اس سے ان کے بے غیرت میڈیا کی دکان چل رہی ہے۔ بے غیرت میڈیا --------------- اس وقت خلیل الرحمن قمر اور ماروی سرمد دو افراد نہیں دو کیمپ ہیں۔ آپ نے یہ فیصلہ کرنا ہے کہ آپ کس کیمپ میں ہیں۔ ایک گناہ گاروں کا کیمپ ہے اور دوسرا غداروں کا۔ ہم گناہ گار ضرور ہیں لیکن اپنے دین اور پروردگار کے غدار نہیں۔ صحیح بخاری کی روایت میں ہے کہ اللہ عزوجل بعض اوقات ایک فاسق و فاجر شخص کی وجہ سے اس دین کو عزت اور مضبوطی عطا کر دیتا ہے۔ تو خلیل الرحمن قمر صحیح کہتا ہے کہ یہ پینتیس چھتیس عورتیں ہیں جو عورت مارچ اور عورت کے حقوق کے نام پر اسلامی معاشروں میں زنا کو فروغ دینا چاہتی ہیں۔ ایسے ہی لوگوں کے بارے قرآن مجید میں کہا گیا کہ جو بے حیائی کو فروغ دینا چاہتے ہیں تو ان کے لیے دنیا آخرت میں درد ناک عذاب ہے۔  اس وقت میڈیا پر مائرہ خان، وقار ذکاء اور شاہ زیب خانزادہ جیسے ماروی سرمد کو بیک دے کر "میرا جسم میری مرضی" کے نعرے کو جسٹیفائی کر رہے ہیں۔ اور عامر لیاقت اور حامد میر جیسے منمنا رہے ہیں کہ اس میں غلط ہی کیا ہے۔ اور نصر اللہ جیسے اس سے معافیاں مانگ رہے ہیں۔ اگر ماروی سرمد پر کوئی تنقید آ رہی ہے تو وینا مالک جیسی عورتوں کی طرف سے، پاسبان مل گئے کعبے کو صنم خانے سے۔ انہیں بے غیرت نہ کہیں تو اور کیا کہیں، کیا زنا کے بڑھنے میں اس دجالی میڈیا اور اس کے مالکان کا کوئی کردار نہیں؟ اور یہ تمہارا جسم کہاں سے ہو گیا، اس میں تمہارے باپ کا تو ایک گندا قطرہ ہے، صرف، اور کیا کانٹری بیوشن ہے، باقی سب تو اللہ کا دیا ہے۔ جب اس کا دیا ہے تو حکم بھی اسی کا چلے گا۔  أَلا لَهُ الْخَلْقُ وَالأَمْرُ۔ مخلوق یعنی کری ایشن اس کی ہے تو اس پر حکم بھی اسی کا چلے گا۔ اور جسم کے خالق کا حکم ہے کہ اسے زنا اور بے حیائی میں استعمال نہ کرو۔ عوام اور میڈیا -------------- اس وقت ساری عوام خلیل الرحمن قمر کے ساتھ کھڑی ہے اور میڈیا ماروی سرمد کے ساتھ ہے۔ ٹوئٹر پر ایک سروے میں 92 فی صد عوام نے خلیل الرحمن قمر کے حق میں ووٹ دیا لیکن اس کے باوجود میڈیا ماروی سرمد کو اسپورٹ کر رہا ہے۔ یہ دس بارہ اینکرز اور بیس تیس شوبز کی خواتین ہیں جنہوں نے میڈیا کو یرغمال بنایا ہوا ہے۔ ان غداروں کے خلاف آواز اٹھانے کی ضرورت ہے۔ یہ دین کے بھی غدار ہیں، مشرقی روایت کے بھی۔ یہ میڈیا کے طالبان ہیں جو اپنی میڈیا کی طاقت کے بل پر جبرا اپنا بے حیائی کا ایجنڈا اس امت پر مسلط کرنا چاہتے ہیں۔ ان کا بہترین علاج سوشل میڈیا پر ان کی نشاندہی اور مخالفت ہے۔

##############################
https://www.facebook.com/hm.zubair.52/posts/3349433231753085
ویل ڈن خلیل الرحمن قمر ------------------------ اچھا نہیں بلکہ بہت اچھا پرفارم کیا۔ "آدھا مولوی" اخلاقیات سمجھانے پر لگا ہے جبکہ پورے مولوی کے لیے بات سمجھنا مشکل نہیں۔ آدھا مولوی وہ ہے کہ جسے صرف تبلیغی اخلاقیات کا پتہ ہے جبکہ پورا مولوی وہ ہے کہ جو جہادی اخلاقیات بھی جانتا ہے۔ نہ ہمارا دین محض تبلیغی اخلاقیات پر کھڑا ہے اور نہ ہی صرف جہادی اخلاقیات کا درس دیتا ہے بلکہ ان کا حسین امتزاج ہے۔ بعض اوقات راہبوں کی بجائے مجاہدوں کے اخلاق اختیار کرنے سے دین کھڑا ہوتا ہے۔ ہمارے دین نے ہمیں دو اخلاقی نظام دیے ہیں؛ دعوتی اور جہادی۔ پہلے اخلاقی نظام کا مصدر سیرت رسول ہے اور دوسرے کا مصدر قرآن مجید ہے کہ قرآن نے دین دشمنوں کو پلید، جانور اور جانوروں سے بدتر، کتے، بندر اور لعنتی تک بھی کہا ہے۔ قرآن مجید کے اخلاقی نظام میں "عُتُلٍّ بَعْدَ ذَٰلِكَ زَنِيمٍ" [یعنی وہ جھگڑالو اور اس کے علاوہ بد ذات بھی ہے] بھی ہے۔ اور "وَيُذْهِبْ غَيْظَ قُلُوبِهِمْ" [یعنی ان دین دشمنوں کے ساتھ وہ کرو کہ اہل ایمان کے دل کا غصہ جاتا رہے] بھی اور " وَيَشْفِ صُدُورَ قَوْمٍ مُّؤْمِنِينَ" [یعنی ان دین دشمنوں سے وہ بدلہ لو کہ اہل ایمان کے سینے ٹھنڈے پڑ جائیں] بھی ہے۔ بعض حالات میں امت کو سیرت نبویہ سے جانی دشمن کو معاف کر دینے کے واقعات سنانے کی بجائے قرآن مجید کی یہ آیت سنانے سے دین کھڑا ہو گا: "وَاغْلُظْ عَلَيْهِمْ" [اے نبی مکرم صلی اللہ علیہ وسلم، ان آستین کے سانپوں پر سختی کریں]۔ تو عزت کیا صرف عورت کی ہے، مرد کی کوئی عزت نہیں۔ عامر لیاقت نے ایک لائیو پروگرام میں خلیل الرحمن قمر کو جو بدتمیز انسان، ذہنی مریض، خود پرست اور انسانوں میں رہنے کے قابل نہیں کہا ہے، اس پر اتنا واویلا کیوں نہیں۔ اور اس پر وہاں خاتون کے قہقہے اور کھیکھیاں کیا انسانیت کی تذلیل نہیں۔ عورت مارچ ------------- سچ کہا ہے کہ عورت مارچ والے اگر واقعی میں عورتوں کے حقوق کے لیے نکلے ہوتے تو ان کی نعرے کچھ یوں ہوتے؛ ماں کے قدموں تلے جنت ہے، بیٹی اللہ کی رحمت ہے، بہن کو وراثت میں حصہ دو، بیوی کے ساتھ گھر کے کام کاج میں ہاتھ بٹاؤ۔ ان میں کون سا نعرہ ایسا ہے کہ جس سے کوئی مرد اختلاف کرے گا۔ اور ان میں سے کون سا نعرہ ایسا ہے کہ جس میں عورتوں کے حقوق کی بات نہ کی گئی ہو۔ آپ ان نعروں کے ساتھ مارچ کریں، مرد آپ کے ساتھ کھڑے ہوں گے۔ پھر کوئی بیٹی اپنے باپ کے خلاف اور کوئی ماں اپنے بیٹے کے خلاف مارچ نہیں کرتی۔ آ جا کر ان کی تانت شوہر پر ٹوٹتی ہے۔ تو یہ عورت نہیں بیوی مارچ ہے۔ وہ مرد بحیثیت باپ برا نہیں ہے، بیٹا ہو کر برا نہیں ہے لیکن جیسے ہی شوہر بن جاتا ہے تو برا ہو جاتا ہے، کمال ہے۔ میرا جسم میری مرضی -----------------------  یہ بھی بھلا کوئی نعرہ ہے کہ میرا جسم میری مرضی۔ آپ اپنے جسم کو آگ لگا دو، آپ کتوں گدھوں سے بچے پیدا کرنے کی کوشش کرو اور مرد اس پر آپ کو سمجھائے بھی نہ تو کیا کرے۔ واضح رہے کہ بعض یورپی ریاستوں نے خود کشی کو اور بعض نے جانوروں کے ساتھ شادی کو قانونی طور جائز قرار دے رکھا ہے۔ حامد میر صاحب کا کہنا ہے کہ اس کا مطلب یہ ہے کہ میں اپنے جسم کے بال چھوٹے رکھوں یا بڑے کر لوں۔ کمال ہے، کتنے سادہ لوگ ہیں ہمارے یہ اینکر پرسنز! ڈاکٹر محمد مشتاق صاحب اور ڈاکٹر زاہد صدیق مغل صاحب نے بجا طور تفصیل سے لکھا ہے کہ مغرب سے در آمد شدہ اس نعرے کی ایک تاریخ ہے اور وہ ہے عورت کا فری سیکس اور ابارشن کا حق۔ عورت کو یہ حق حاصل ہے کہ اپنے پیٹ میں پلنے والی جونک کو اپنے سے کاٹ کر علیحدہ کر دے کہ وہ اس کا جسم کا ایک حصہ ہی تو ہے۔

##############################
https://www.facebook.com/hm.zubair.52/posts/3358367944192947
عورت: لوئر، مڈل اور ہائر کلاس میں ------------------------------------- یہ مان لینا بہت ضروری ہے کہ مسلم معاشروں میں لوئر کلاس میں عورت کی عزت نہ ہونے کے برابر ہے۔ اس طبقے کی عورت مظلوم ہے، ظلم سہتی ہے، مار کھاتی ہے، گالیاں سنتی ہے، مزدوری کر کے اپنے مردوں کو کھلاتی ہے، مردوں کے لیے ایک خادمہ ہے، چاہے وہ ماں ہو، بیٹی ہو، بہن ہو یا بیوی۔ ان مظلوم عورتوں کے حق میں آواز بلند کرنا جہاد کے مترادف ہے اور اسلامی تحریکوں اور مذہبی طبقات کی یہ دینی ذمہ داری ہے کہ ایسی این۔جی۔اوز (NGO’s) بنائیں جو اس مظلوم عورت کی داد رسی کر سکیں۔ رہی مردوں کی مڈل کلاس تو وہ ماں کے صدقے وارے جاتی ہے، بیٹی پر جان چھڑکتی ہے، بہن کا حصہ کھانا چاہتی ہے اور بیوی کو فریق مخالف سمجھ کر دباتی ہے۔ اس طبقے میں بہنوں اور بیویوں کے حقوق کسی قدر محفوظ کرنے کی ضرورت ہے اور اس کا ذریعہ مردوں کے لیے ایسی تربیتی ورکشاپس کا انعقاد ہے کہ جن میں ان کے رویوں کی اصلاح کی جا سکے۔ اس طبقے میں بیوی اپنے مرد کو پورا پڑنے کی کوشش کرتی ہے لیکن اس کے نتیجے میں زیادہ مار کھاتی ہے۔ یہاں مار کھانا نقصان اٹھانے کے معنی میں استعمال ہوا ہے۔ رہی بات ہائر کلاس کی تو وہاں مرد مظلوم ہے۔ اس کے لیے اگر کچھ کرنا چاہتے ہیں تو مردوں کے حقوق کے تحفظ (Men Rights) کی کوئی این۔جی۔او بنا لیں۔ اور عجب تماشا یہ ہے کہ حقوق نسواں کی تحریکیں چلانے والی ساری خواتین اسی طبقے سے ہیں۔ یہ تینوں تقسیمات ایک عمومی مشاہدے کے تحت کی گئی ہے یعنی ان میں استثناءات (exceptions) ہو سکتے ہیں۔ [مکالمہ از ڈاکٹر حافظ محمد زبیر، ص 367-368]۔ نوٹ: اس طبقے میں مرد کو بھی اور عورت کو بھی عورت کے ظلم سے بچانے کی ضرورت ہے۔ اگر عورت مارچ کرنا ہے تو اس طبقے کی خواتین کے گھروں میں کام کرنے والی میڈز کا کروایا جائے کہ انہیں ان کی مالکائیں کتنے حقوق دیتی ہیں۔

##############################
https://www.facebook.com/hm.zubair.52/posts/3356338064395935
مرد اور عورت کی مساوات کے بارے شرعی بیانیہ ---------------------------------------------------- فیمینزم کی تحریکوں کے منشور کا خلاصہ کلام یہ ہے کہ مرد اور عورت برابر ہیں۔ اگر تو برابری سے یہ مراد لی جائے کہ دونوں انسان ہیں تو کس کو اس برابری سے اختلاف ہو گا! دیکھیں، انسان ہونے کے اعتبار سے امیر المومنین حضرت عمر رضی اللہ عنہ اور اسلامی ریاست کا ایک عام شہری دونوں برابر تھے لیکن ایک امیر ہے دوسرا مامور۔ بات اس وقت نظم کی ہو رہی ہے۔ دنیاوی نظم ہو یا دینی، دونوں میں عورت مرد کی ماتحت ہے اور رہے گی۔ یہ امر واقعہ بھی ہے اور شرعی حکم بھی۔ یہ تاریخ کا فیصلہ بھی ہے اور شرع کا مطالبہ بھی۔ اس کو سمجھنے کی ضرورت ہے۔ مرد گھر کا بڑا ہے اور عورت گھر میں چھوٹی۔ مرد امیر ہے اور عورت مامور۔ عورت کو نہ تو گھر جیسے چھوٹے سے ادارے کا سربراہ بنایا گیا اور نہ ہی ریاست کا سربراہ بنانے کی اجازت دی گئی ہے بلکہ آپ صلی اللہ علیہ وسلم کا فرمان ہے کہ وہ قوم کبھی کامیاب نہ ہو گی کہ جس کی سربراہ عورت بن جائے۔ سارے نبی مردوں میں ہو گزرے ہیں۔ آخری نبی ایک مرد ہیں، صلی اللہ علیہ وسلم۔ تو دینی سرداری بھی مردوں کو دی گئی۔ مسجود ملائک حضرت آدم ہیں نہ کہ اماں حوا۔ تو دنیا میں جنہیں خلیفہ مقرر کر کے انہیں دنیا کا انتظام وانصرام سونپا گیا، وہ مرد ہے۔ اسی طرح مرد کے بارے قرآن مجید نے کہا کہ ایک درجہ عورتوں پر فضیلت حاصل ہے۔ قرآن مجید میں براہ راست خطاب مردوں سے ہوتا ہے، خواتین تبعا اس میں شامل ہوتی ہیں۔ نماز کی صفوں میں عورتوں کو پیچھے کھڑا کیا گیا۔ اگر شوہر کے ساتھ بھی نماز پڑھے تو ساتھ صف میں کھڑی نہیں ہو سکتی۔ مرد کو چار شادیوں کی اجازت دی، عورت کو نہیں۔ عورت کو مرد کی اطاعت کا حکم دیا، مرد کو نہیں۔ مرد کا وراثت میں حصہ عورت سے زیادہ رکھا گیا۔ مرد کی گواہی عورت سے زیادہ رکھی۔ عورت کی عقل اور دین کو ناقص کہا، مرد کی نہیں۔ مرد، عورت کا ولی ہوتا ہے نہ کہ عورت مرد کی ولی۔ کیا کیا بیان کروں۔   تاویل کسی ایک آدھ بات کی ہوتی ہے، مرد کی فضیلت کی اتنی شرعی نصوص کی تاویلوں سے یہ دین خداوند نہیں رہ جائے گا، آپ کا دین بن جائے گا۔ عورت چھوٹی ہے، یہی اس مذہب کا بیانیہ ہے۔ اور یہی عورت کی آزمائش ہے کہ اپنے آپ کو چھوٹا مان لے اور بنا بھی لے۔ اور اس آزمائش میں وہ بری طرح ناکام ہے، یہ بھی ایک امر واقعہ ہے۔ اور فیمینزم کے بیانیوں نے ہمارے مذہبی ذہن کو بھی بگاڑ دیا ہے، یہ بھی ایک امر واقعہ ہے کہ اچھا خاصا طبقہ مرد وزن کی مساوات ثابت کرنے میں لگا ہے جو مذہب نہ بھی ہو تو بھی ثابت نہیں ہو سکتی کہ امر واقعہ کے خلاف ہے۔ مرد کی آزمائش یہ ہے کہ اس چھوٹی کے ساتھ حسن سلوک کرے کہ قوت اور اختیار ظلم کو پیدا کرتا ہے۔ تو مرد کو اللہ عزوجل نے عورتوں پر اتھارٹی کی فضیلت دی ہے۔ اور جہاں اتھارٹی ہو، وہاں ہی اس کا اے بیوز بھی ہوتا ہے، یہ بات درست ہے۔ تو اس پس منظر میں مردوں کو عورتوں پر ظلم سے روکنے کا حکم دینا اور انہیں یہ کہنا کہ شریعت نے انہیں عورتوں سے حسن سلوک کا حکم دیا ہے، بالکل یہ کرنے کا کام ہے۔ تو حسن سلوک تو ہوتا ہی چھوٹے سے ہے۔  ماں سے باپ سے بڑھ کر حسن سلوک کا حکم ہے لیکن اس کا یہ مطلب کہاں سے نکلتا ہے کہ گھر کی سربراہ ماں ہے۔ باپ نہ ہو تو بیٹا ہی گھر کا سربراہ ہو گا بلکہ ماں اگر دوسری شادی کرے گی تو اس کا ولی اس کا بیٹا ہو گا۔ مجھے بیٹی سے حسن سلوک کا حکم ہے تو اس کا یہ مطلب کہاں سے نکل آتا ہے کہ وہ مجھ سے بڑی ہے یا میرے برابر کی ہے۔ تو حسن سلوک اور چیز ہے اور اطاعت اور چیز۔ ماں سے حسن سلوک کا حکم ہے، اطاعت باپ کی ہو گی۔ اور ہمارے دین میں مردوں سے زیادہ عورتوں سے حسن سلوک کا حکم دیا گیا۔ اسی وجہ یہی ہے کہ وہ کمزور ہیں، فطری طور بھی اور دینی طور بھی۔ اسی لیے حدیث میں ان کے لیے قیدی کا لفظ آیا ہے۔ تو مرد کو حکم ہے کہ عورت کا کرے، اس لیے نہیں کہ وہ اس کے برابر ہے بلکہ اس لیے کہ وہ اس سے چھوٹی ہے یعنی اس کے ماتحت ہے۔ تو وہ عورت کامیاب ہے جو مرد کی اطاعت کو دل و جان سے مان لے۔ اور وہ مرد کامیاب ہے جو ایسی عورت کے ساتھ حسن سلوک سے پیش آئے۔ تو نازک آبگینے ہیں لیکن نازک آبگینے کا سربراہی اور برابری سے کیا تعلق۔ نازک آبگینے کا مطلب صرف اتنا ہے کہ اس کے ساتھ ہینڈلنگ میں نرمی ہونی چاہیے۔ اور یہ بھی اسی بات کی دلیل ہے کہ مرد بڑا ہے۔  تو دین نے تو اسے یوں متوازن کیا ہے کہ عورت چھوٹی بن کر اطاعت کرے اور مرد بڑا بن کر حسن سلوک۔ فیمنسٹوں کے پیچھے چلیں گی تو پھر یورپی معاشروں میں ہونے والے تحقیقی سروے اٹھا کر دیکھ لیں۔ برطانیہ میں ستر فی صد عورتوں کو دوران سیکس مردوں کا تشدد برداشت کرنا پڑتا ہے۔ اور چالیس فی صد کہتی ہیں کہ انہیں مردوں کے اس تشدد سے کوئی ایشو نہیں ہے۔ وہ دوران سیکس ان کے منہ پر تھوکتا ہے، چہرے پر تھپڑ مارتا ہے، جسم پر دانتوں سے کاٹتا ہے، سیگریٹ سے جسم کو جلاتا ہے لیکن اسے کوئی ایشو نہیں ہے۔ کیوں نہیں ہے، اس کے لیے میری کتاب دیکھیں، سیکس سائیکالوجی اور سوسائٹی۔ انہوں نے مردوں کی برابری چاہی تو انہیں یہ برابری میسر آئی ہے اور وہ اس پر خوش بھی ہیں۔ کوئی انسان ایسی برابری پر خوش ہو سکتا ہے!

##############################
https://www.facebook.com/hm.zubair.52/posts/3365821426780932
فیس بک سے رخصت ---------------------- مارک زکربرگ سے بات ہو گئی ہے، وہ کہہ رہے ہیں کہ فیس بک سے رخصت لینے پر نہ تو تنخواہ میں کٹوتی ہوتی ہے اور نہ ہی کسی قسم کا جرمانہ عائد ہوتا ہے۔ اور مہینے میں دو سے زائد چھٹیاں بھی کر سکتے ہیں۔ انجوائے کریں۔ یہ اطلاع میرے جیسے ان دوستوں کے لیے ہے جو کام سے چھٹی کر لیتے ہیں لیکن فیس بک سے نہیں۔

##############################
https://www.facebook.com/hm.zubair.52/posts/3372939502735791
مکالمات کتاب کی اشاعت ------------------------- "مکالمات" راقم الحروف کی نئی کتاب ہے جو در اصل دس کتابچوں کا مجموعہ ہے۔ یہ کتابچے وقتا فوقتا فیس بک ٹائم لائن سے شیئر کیے جا چکے ہیں۔ ان دس کتابچوں کو مزید اضافوں کے ساتھ جمع کر کے ایک کتاب "مکالمات" کی صورت پبلش کیا جا رہا ہے۔ کتاب میں دس کتابچوں میں "روایت اور جدیدیت"، "اسلامائزیشن آف سائنسز"، "آسان دین"، "ازدواجی زندگی: مسائل اور حل"، "تعلق کی سائنس"، "سیکس، سائیکالوجی اور سوسائٹی"، "خوابوں کی تعبیر کے اصول وضوابط"، "نظر بد، آسیب اور جادو کا علاج"، "ڈیپریشن کا علاج" اور "شمالی علاقہ جات کی سیر وسیاحت: سیاحین کے لیے گائیڈ بُک" پر مشتمل ہے۔ اس سے پہلے ایک کتاب "مکالمہ" شائع ہوئی تھی، وہ اور کتاب ہے جبکہ "مکالمات" اور کتاب ہے۔ "مکالمات" کتاب ابھی پریس میں ہے۔ ایک آدھ مہینے میں دستیاب ہو جائے گی۔ راقم الحروف کی ساری کتب اب مکتبہ البصیرۃ، البصیرۃ انسٹی ٹیوٹ، 211-A، اسٹریٹ نمبر 12، چکلالہ اسکیم 3، راولپنڈی سے دستیاب ہوں گی، ان شاء اللہ عزوجل۔ رابطہ نمبر: 03422273372۔ اب اس ایڈریس سے کتابیں آن لائن بھی گھر پر منگوائی جا سکتی ہیں۔ 

##############################
https://www.facebook.com/hm.zubair.52/posts/3380281595334915
مولانا ناصر مدنی صاحب پر تشدد کی مذمت ------------------------------------------- اللہ تعالی ان کی شریر اور خبیث لوگوں سے حفاظت فرمائے۔

##############################
https://www.facebook.com/hm.zubair.52/posts/3382750918421316
ہائیر کمپنی کی پراڈکٹس: فیڈ بیک [Haier Home Appliances: Feedback and Review] ----------------------------------------------------------------------------------------------- ہائیر کا اے۔سی لیا تھا، وہ بس ایک سیزن چلا۔ پھر ایسا خراب ہوا کہ ٹھیک ہونے کا نام نہ لیا۔ پرابلم یہ تھا کہ اس کی گیس لیک ہو جاتی تھی۔ دو مرتبہ کمپنی سے ٹھیک کروایا اور دو مرتبہ ہی باہر سے۔ تقریبا ساٹھ ہزار کے اے۔سی پر تیس ہزار اوپر خرچ ہوا۔ پھر بھی کباڑ کے بھاؤ نکالنا پڑا۔ ہمارے پڑوس والوں نے بھی ہائیر کے تین اے۔سی لیے اور وہ بھی شکایت کر رہے تھے جبکہ پندرہ سال پہلے اوریئنٹ کا ایک اے۔سی لیا تھا، ابھی تک صحیح چل رہا ہے، بس صفائی کروانی پڑتی ہے۔ اس کے بعد ایک گری کا اے۔سی لیا، وہ بھی دو تین سالوں سے ٹھیک چل رہا ہے۔ اس کے علاوہ ہائیر کا ایک ڈیجیٹل فریج لیا۔ ایک سال بعد ہی اس کی کِٹ خراب ہو گئی جبکہ اس پہلے پیل کا ایک فریج تھا اور وہ تقریبا بارہ سال چلا ہے۔ کوئی سات آٹھ سال بعد جا کر پہلی مرتبہ اس نے کوئی کام نکالا تھا۔ ابھی آٹو واشنگ مشین لینی تھی۔ مارکیٹ میں ورکنگ کی تو ہائیر کی اگرچہ سستی تھی لیکن اس سے توبہ کر لی ہے۔ اور ایل۔جی کی واشنگ مشین لی ہے جو کہ اگرچہ مہنگی ہے لیکن اس کا فیڈ بیک مارکیٹ میں کافی اچھا ہے۔ کالج روڈ لاہور سے اکثر دکانوں سے جب ہائیر کے بارے رائے لی تو یہی بتلایا گیا کہ وہ بی۔گریڈ کی کمپنی ہے، اے۔گریڈ میں اسے کوئی بھی شامل نہیں کرتا۔ پھر میں نے سوچا کہ اگر یہ بی۔گریڈ کی کمپنی ہے تو لوگ اس کی طرف اتنا کیوں جاتے ہیں؟ اور ہمیں بھی کیا پھسوڑی پڑی ہوئی تھی کہ اس کا اے۔سی بھی لے لیا تھا اور فریج بھی۔ تو غور وفکر سے دو وجوہات معلوم ہوئیں؛ بڑی اور اصل وجہ یہ ہے کہ ہائیر اپنی ایڈورٹزمنٹ پر بہت زیادہ خرچ کرتا ہے۔ یہاں اکبر چوک لاہور میں ان کی اتنی بڑی ایل۔سی۔ڈی لگی ہے اور اتنے عرصے سے لگی ہے کہ شاید انہوں نے اسی مقصد سے وقف کی ہوئی ہے۔ تو یہ وہ کمپنی ہے جو معیار پر دس فی صد اور ایڈورٹزمنٹ پر نوے فی صد لگاتی ہیں۔ اور انہیں سارا کسٹمر ان کی ایڈورٹزمنٹ سے ملتا ہے۔ اور رہی کسٹمر سروس تو وہ بھی انتہائی تھرڈ کلاس۔ یا تو انہیں کام نہیں آتا یا پرلے درجے کے جھوٹے ہیں۔ اور دس بیس سالوں میں کسٹمر کے فیڈ بیک سے اگرچہ اگلی نسل تو نقصان سے بچ جاتی ہے لیکن جو اس کمپنی نے کمانا ہوتا ہے تو اس وقت تک وہ کما چکی ہوتی ہے۔ ہائیر دراصل ہوم اپلائینسز میں ایسا ہی ہے جیسا کہ موبائلز میں کیو موبائل۔ اس کی کوئی چیز خریدنے سے پہلے کسی ایسے سے مشورہ ضرور کر لیں کہ جو ہائیر کی کوئی چیز استعمال کر رہا ہو۔ ہماری یونیورسٹی نے ہائیر کے لیپ ٹاپس فیکلٹی کو دینا شروع کیے۔ وہ لیپ ٹاپ کیا شیء ہے، یقین مانیں، اس سے اچھا لیپ ٹاپ تو ہمارے باڑے والے بنا سکتے ہیں۔ ہاں اور ان کی پراڈکٹس بکنے کی دوسری وجہ ان کا نسبتا سستا ہونا ہے۔ لیکن اب تو وہ سستے والی بات بھی ہر پراڈکٹ میں نہیں ہے۔ بہت سی پراڈکٹس میں ان کی رینج میں پاکستان میں بہتر کمپنیاں موجود ہیں۔ تو آپ بھی اگر ہائیر کی کسی پراڈکٹ سے تنگ ہوئے ہیں تو اب یہ پوسٹ شیئر کر کے ثواب دارین حاصل کریں۔

##############################
https://www.facebook.com/hm.zubair.52/posts/3388682357828172
کرونا وائرس کی وباء کی وجہ سے مساجد کو بند کرنا ----------------------------------------------------- بہت سے دوست احباب اس حوالے سے سوال کر رہے ہیں کہ کیا مساجد کو بند کر دینا چاہیے تو میری ذاتی رائے یہی ہے کہ اس وقت بیماری کی صورت حال ایسی نہیں ہے کہ آپ مساجد کو بند کر دیں۔ باقی مساجد میں آذان ہو اور جس کا دل مطمئن ہے، وہ مسجد میں جا کر نماز پڑھ لے کہ بہت سے اہل علم کا فتوی موجود ہے۔ اور جس کا دل مطمئن نہیں ہے، وہ گھر پر جماعت کروا لے کہ بعض اہل علم کا یہ بھی فتوی موجود ہے۔  تو جو مسجد میں نماز کے لیے جائیں تو وہ مزید احتیاط یہ کر لیں کہ نماز پڑھ لیں البتہ مصافحہ نہ کریں، اور جس کو چھینک یا کھانسی وغیرہ آئے تو اس کو ممکن حد تک روکنے کی کوشش کرے، اور اگر پھر بھی آ جائے تو اپنا بازو اپنے منہ کے سامنے رکھ لے۔ اور نماز سے گھر واپسی پر ہاتھ دھوںے کا اہتمام کر لے۔ اور اگر اس کو نزلہ و زکام یا کھانسی ہے تو پھر تو مسجد نہ جائے، بالکل بھی نہ جائے۔ اور ایسے شخص کی مسجد حاضری پر پابندی بھی لگائی جا سکتی ہے تا کہ وباء نہ پھیلے۔ تو یہاں مسئلے دو ہیں؛ ایک مسجد کو بند کرنا جیسا کہ یونیورسٹیز اور سکولز کالجز کو کیا گیا ہے تو ہماری رائے میں فی الحال وہ نہیں کرنا چاہیے۔ اس کی وجہ یہ ہے کہ مساجد میں لوگوں کی حاضری اپنی مرضی سے ہوتی ہے، وہ اس کے پابند نہیں ہوتے۔ لہذا کوئی جانا چاہتا ہے تو اسے جانیں دیں اور جو نہیں جانا چاہتا تو اس پر فتوے نہ لگائیں۔ یہ مسئلہ اجتہادی ہے لہذا ہر دوسرے فریق کو سپیس دیں۔ البتہ اگر ریاست وباء کے تیزی سے پھیلاؤ کے پیش نظر مکمل لاک ڈاؤن کر دیتی ہے کہ ایئر پورٹس، ریلوے اسٹیشنز، بس اسٹیشنز، ریسٹورینٹس اور شاپنگ مالز وغیرہ بھی بند کر دیے جاتے ہیں تو پھر مساجد کو بھی محدود اور متعین عرصے کے لیے بند کیا جا سکتا ہے اور اس پر اعتراض نہیں کرنا چاہیے۔ واللہ اعلم بالصواب

##############################
https://www.facebook.com/hm.zubair.52/posts/3385606164802458
میرج کاؤنسلنگ [Marriage Counselling] ----------------------------------------------- ازدواجی مسائل پر وقتا فوقتا لکھتا رہتا ہوں تو میاں بیوی دونوں میں سے کوئی ایک رابطہ کرتے رہتے ہیں اور اپنے مسائل میں مشورہ بھی چاہ رہے ہوتے ہیں۔ تو جو سمجھ میں آتا ہے، عرض کر دیتا ہوں۔ لیکن میں اکثر میاں بیوی کو کہتا ہوں کہ اگر مسئلے کا حل چاہتے ہیں تو دونوں رابطہ کریں اور ایک ساتھ کریں۔ صحیح بات اسی وقت سامنے آتی ہے جب دونوں طرف سے سنی جائے۔ اور مسائل بھی اسی وقت صحیح طور حل ہو پاتے ہیں جب آپ دونوں کو سمجھنے کے بعد دونوں کو ہی کچھ مشورہ ایک ساتھ دیں کہ مسائل دونوں نے پیدا کیے ہیں تو دونوں کے حل کرنے سے حل ہوں گے۔ ایک کے ولی اللہ بننے سے مسائل حل نہیں ہوتے بلکہ بڑھ جاتے ہیں۔  تو میاں بیوی کے اختلاف میں ایٹی چیوڈ پرابلم ایک طرف نہیں ہوتا، دونوں طرف ہوتا ہے۔ ایک کاؤنسلر کا کام یہ ہے کہ دونوں طرف کی بات سن کر دونوں کو کچھ مشورہ دے دے کہ جس سے ان کی گاڑی آگے چل سکے۔ میاں بیوی میں سے اکثر کا مسئلہ یہ ہے کہ وہ اپنے پارٹنر سے اختلاف میں ہمدردی چاہ رہے ہوتے ہیں اور ان سے ہمدردی کرنے میں کوئی ایشو بھی نہیں ہوتا۔ ہمدردی چاہنے کا مطلب یہ ہے کہ کاؤنسلر اس کا قائل ہو جائے کہ میرا پارٹنر غلط ہے اور میں درست ہوں۔ یہ بات بھی جزوی طور درست ہو سکتی ہے کہ کسی معاملے میں پارٹنر غلط ہو اور آپ درست ہوں۔ لیکن سمجھنے کی بات یہ ہے کہ دونوں طرف کی لڑائی اور اختلاف میں اگر معاملہ طلاق اور علیحدگی تک پہنچا ہے تو اب دونوں طرف کچھ مسائل ہیں۔ لہذا دونوں طرف کے مسائل جب تک ایڈریس نہیں ہوں گے، مسائل حل نہیں ہوں گے۔ میں تو کہہ دوں گا کہ آپ کا شوہر بڑا ظالم ہے یا آپ کی بیوی بہت زیادتی کرتی ہے، اس سے آپ کو وقت طور سکون بھی مل جائے گا کیونکہ آپ کو ایک حمایت مل گئی لیکن اس سے آپ کا مسئلہ حل نہیں ہو گا۔ تو میاں بیوی دونوں اپنے خاندان میں اپنی حمایت ڈھونڈنے یا اپنے آپ کو مظلوم منوانے میں ہی لگے رہتے ہیں کہ جس سے ان کو وقتی ذہنی سکون مل جاتا ہے لیکن مسائل جوں کے توں رہتے ہیں۔ تو اگر مسائل حل کرنا چاہتے ہیں تو ہمدردی لینے پر اکتفا نہ کریں بلکہ مسائل کو متعین کریں کہ وہ ہیں کیا، اور پھر ان کا حل تلاش کریں، اور پھر اس کے لیے کوشش کریں۔ کہنے کو تو میں بھی کہہ دوں گا کہ آپ کا شوہر بڑا ظالم ہے، آپ کی بیوی بہت بری ہے، لیکن ایسا کہنے سے آپ کا مسئلہ حل نہیں ہوا۔ آپ کو صرف ذہنی سکون ملا ہے اور وہ بھی وقتی۔ اور لائف پارٹنر اسی ذہنی سکون کو ہی مسئلے کا حل سمجھ لیتے ہیں۔ لیکن سال دو سال بعد معلوم پڑتا ہے کہ مسئلہ تو حل نہیں ہوا اور پین بھی وہیں موجود ہے۔ تو ہمدردی ایک پین کلر ہے لیکن مسئلے کا حل نہیں یعنی بیماری اس سے ختم نہیں ہوتی۔ اور یہ ماڈرن سائیکالوجی والے میرج کاؤنسلنگ نہیں کر سکتے، بالکل بھی نہیں کر سکتے۔ ان کے پاس وقت اور پیسہ برباد کرنے کی ضرورت نہیں۔ میرج کاؤنسلنگ ایک مربی کر سکتا ہے۔ تو اگر اپنے مسائل حل کرنا چاہتے ہیں تو کسی تیسرے کے پاس چلیں جائیں اور دونوں اس کے سامنے اپنے مسائل رکھیں۔ بعض پارٹنرز کو میں مشورہ دیتا ہوں کہ اگردونوں کسی کے پاس نہیں جا سکتے تو تین افراد میاں بیوی اور تیسرا کاؤنسلر کا ایک واٹس ایپ گروپ بنا لیں۔ ازدواجی مسائل حل کرنے کا اس سے بہتر کوئی طریقہ نہیں کہ کسی ایسے تیسرے کی رہنمائی لے لیں کہ جس پر دونوں کا اعتماد ہو۔ اور دونوں اس پر متفق ہوں کہ جو وہ مشورہ دیں گے ہم اس پر عمل کریں گے تا کہ ہماری گھریلو زندگی بہتر ہو جائے۔ یہ کاؤنسلر تھرڈ پرسن ہو، سمجھدار ہو اور بڑی عمر کا ہو۔

##############################
https://www.facebook.com/hm.zubair.52/posts/3391088877587520
بیوی کو پاکٹ منی یعنی جیب خرچ دینے کا حکم ------------------------------------------------ خاتون خانہ کا کہنا ہے کہ ان کے شوہر انہیں ماہانہ بہت کم پاکٹ منی دیتے ہیں تو شریعت کا اس بارے کیا حکم ہے کہ شوہر کو اپنی بیوی کو کتنی پاکٹ منی دینی چاہیے۔ جواب: شریعت نے شوہروں پر جو چیز لازم کی ہے، وہ گھر اور بیوی بچوں کا خرچ ہے مثلا بیوی بچوں کو گھر کی سہولت میسر کرنا بھلے کرائے پر ہی ہو۔ نان نفقہ یا راشن کہ جسے ہم گروسری کہتے ہیں، اس کا خرچ اٹھانا۔ تو گھر، کھانے پینے کا سامان اور کپڑا لتا تو ان کا ذکر تو قرآن مجید میں آ گیا کہ یہ مرد کی ذمہ داری ہے۔  مزید یہ کہ اگر خاوند صاحب حیثیت ہے تو بیوی کو اپنی استطاعت کے مطابق سواری مثلا بائیک ہی کیوں نہ ہو بھی مہیا کرے اور خادمہ بھی کہ جسے میڈ کہتے ہیں۔ سنت اور صحابہ کی سیرت سے یہ معلوم ہوتا ہے کہ یہ دونوں چیزیں بیویوں کو مہیا کی جاتی تھیں۔ اگر گاڑی کی استطاعت ہے تو خاوند کو گاڑی کی سواری مہیا کرنی چاہیے۔ اور میڈ بھی اپنی استطاعت کے مطابق رکھ کر دے جیسا کہ اس زمانے میں غلام اور لونڈیاں ہوتی تھیں جو بیویوں کے کام کاج میں ان کا ہاتھ بٹاتی تھیں۔ تو میاں بیوی کے حقوق دو طرح سے ثابت ہوتے ہیں؛ ایک شریعت سے اور دوسرا عرف سے۔ تو شرعی نصوص میں تو بیوی پر خرچ کرنے کے حوالے سے ان حقوق کا تذکرہ ہے البتہ عرف کے لحاظ سے کچھ اور حقوق بھی بیان کیے جا سکتے ہیں جیسا کہ شوہر یوٹیلیٹی بلز مثلا بجلی، گیس، پانی وغیرہ کی ادائیگی کرے۔ اس کے علاوہ بیوی کو ماہانہ پاکٹ منی دے، اپنی استطاعت کے مطابق کہ جس سے وہ اپنے میک اپ کا سامان خرید سکے یا اسے صدقہ کر کے نیکی کما سکے یا کوئی ایسی چیز خرید سکے جو عام طور شوہر سے اسے روٹین کے خرچ میں نہیں ملتی ہے۔ اب یہ پاکٹ منی کتنی ہونی چاہیے؟ تو یہ چونکہ شرعی حق نہیں ہے بلکہ عرفی حق ہے لہذا اس کا تعین بھی عرف سے ہی کرنا چاہیے۔ مجھ سے پوچھا جائے تو شوہر کی تنخواہ یا کمائی اگر اچھی ہے یعنی لاکھوں میں ہے تو بیوی کو عشر یعنی دسواں حصہ پاکٹ منی دے مثلا جس کی تنخواہ دو لاکھ ہے تو وہ بیس ہزار تو پاکٹ منی نکالے۔ اور اگر اس کی تںخواہ اچھی نہیں ہے تو نصف عشر کر لے یعنی بیسواں حصہ پاکٹ منی دے۔ مثلا جس کی تنخواہ بیس ہزار ہے تو وہ ایک ہزار پاکٹ منی تو نکالے۔  شوہروں کو اس پر چین بجبین نہیں ہونا چاہیے کہ ایک اور خرچ ہمارے ذمہ ڈال دیا۔ اس کی وجہ یہ ہے کہ بیویوں کے کچھ عرفی حقوق ہیں تو شوہروں کے بھی کچھ عرفی حقوق ہیں مثلا یہ کہ اس کی بیوی اس کے والدین یعنی اپنے ساس سسر کا کرے وغیرہ۔ شوہر بیویوں کے عرفی حقوق پورے کریں گے تو امید ہے کہ بیویاں بھی ان کے عرفی حقوق پورے کریں گی۔

##############################
https://www.facebook.com/hm.zubair.52/posts/3398704570159284
کیا کورونا وائرس کے سبب میت کی لاش کو جلا دینا جائز ہے؟ --------------------------------------------------------------- بعض دوستوں نے یہ سوال پیدا کیا ہے کہ اگر کورونا وائرس کے مریض کی وفات ہو جائے اور میت کو غسل دینے یا اس کے کفن دفن یا نماز جنازہ پڑھنے سے وائرس کے پھیلنے کا امکان غالب ہو تو پھر کیا میت کو بغیر نماز جنازہ یا کفن دفن کے جلایا جا سکتا ہے؟  جواب: یہاں کئی ایک سوالات جمع ہیں۔ پہلا سوال تو میت کو غسل دینے کا ہے۔ میت کو غسل دینا واجب اور لازم ہے۔ لیکن اگر غسل دینے سے غسل دینے والوں میں وائرس پھیلنے کا امکان غالب ہو تو غسل کو ترک کیا جا سکتا ہے۔ اور ایبولا وائرس کے مسئلے میں مجمع الفقہ الاسلامی کی ایک قرارداد کے مطابق یہ اجتماعی فتوی سامنے آیا کہ میت کو نمائشی غسل دے دیا جائے جیسا کہ اس پر پانی کا چھڑکاؤ کر دیا جائے یا تیمم کروا دیا جائے۔ تو اگر غسل ممکن نہیں ہے تو تیمم کروا دیں۔ اور اگر تیمم بھی ممکن نہیں ہے تو پانی چھڑک دیں۔ اور اتنا تو کم از کم ممکن ہے کہ میت کو مرض الموت میں ہی آپ نے کسی محفوظ لباس میں ڈھانپا ہو گا جیسا کہ بعض تصاویر میں دیکھنے میں آیا ہے۔ دوسرا مسئلہ نماز جنازہ کا ہے۔ تو نماز جنازہ میت کو سامنے رکھ کر پڑھنا چاہیے۔ تو یہ ممکن ہے کہ شیشے کے ایک ہال میں میت موجود ہو اور اسے سامنے رکھ کر نماز جنازہ پڑھ لی جائے یا کم از کم شیشے کی دیوار ہو کہ جس کے اس پار میت ہو اور ادھر نمازی ہوں۔ اور ہسپتال میں ایسی سہولت بالکل میسر ہو سکتی ہے۔ لیکن اگر یہ ممکن نہ ہو تو نماز جنازہ تو غائبانہ بھی پڑھی جا سکتی ہے جیسا کہ آپ صلی اللہ علیہ وسلم نے نجاشی کی غائبانہ نماز جنازہ ادا کی تھی لہذا میت کی نماز جنازہ تو ہو گی۔ اور ایک سے زیادہ میتوں کی ایک ساتھ نماز جنازہ بھی پڑھی جا سکتی ہے۔  جہاں تک تدفین کا معاملہ ہے تو دین اسلام میں اصل حکم میت کو دفنانے کا ہی ہے۔ اور ایک قبر میں ایک سے زائد میتوں کی تدفین جائز ہے جیسا کہ احد کے شہداء میں سے کئی ایک کو ایک قبر میں دفن کر دیا جاتا تھا۔ جہاں میت کو جلانے کی بات ہے تو یہ شرعا جائز نہیں ہے کہ احادیث میں ہے کہ میت کی ہڈی توڑنا ایسا ہی ہے جیسا کہ زندہ کی ہڈی توڑنا ہے لہذا میت کو جلانا ایسا ہی ہے جیسا کہ زندہ کو جلانا۔ اور روایات میں میت کی قبر پر چلنے پھرنے اور بیٹھنے سے منع کیا گیا ہے تو یہ سب احکامات بھی میت کی حرمت کو واضح کرتے ہیں۔ اور جلانا میت کی بے حرمتی ہے لہذا کسی صورت جائز نہیں ہے۔ تو جب تک میت وینٹی لیٹر پر تھی تو بھی اس کے حقوق ادا ہو رہے تھے یعنی ہم نے اس کا حق علاج موخر نہیں کیا تھا بلکہ ڈاکٹرز کو کچھ مخصوص لباس مہیا کر دیے تھے کہ وہ کچھ احتیاطوں کے ساتھ مریضوں کا علاج کریں۔ تو یہی مریض جب وینٹی لیٹر سے بستر مرگ پر آ گیا تو صرف بستر بدل جانے سے تمام خدشات کیسے غالب امکانات میں بدل گئے! تو مجھے تو یہ بات سمجھ نہیں آتی کہ لاش جلانے کی ضرورت کیسے پیدا ہو سکتی ہے جبکہ اس کا علاج جاری رکھا گیا ہو۔ زیادہ مسئلہ ہے تو وہی ڈاکٹرز یا نرسز انہیں نمائشی غسل دے دیں جو ان کا علاج کر رہے تھے۔ اور پھر ہسپتال ہی کے ایک حصے میں اجتماعی جنازہ پڑھا کر انہیں ورثا کے حوالے کر دیا جائے۔ اور ورثا انہیں دفن کر دیں۔ اور اگر دفن کرنے سے وائرس پھیلنے کا غالب امکان ہو تو پھر میت کو پانی میں بہا دیں، لیکن جلانا جائز نہیں ہے۔ زمانہ ماضی میں لمبے سمندری سفر میں میت کی تدفین ایسے ہی ممکن رہی ہو گی اور فقہائے اربعہ کے نزدیک سمندر کی تدفین بھی تدفین ہی ہے۔

##############################
https://www.facebook.com/hm.zubair.52/posts/3398386873524387
آن لائن جماعت کا حکم ---------------------- دوست کا سوال ہے کہ آن لائن فتوی ہو سکتا ہے تو باجماعت نماز کیوں نہیں ہو سکتی؟ جواب: سوشل میڈیا پر غامدی صاحب کے حوالے سے ایک رائے کافی گردش کر رہی ہے کہ انہوں نے یہ کہا ہے کہ ایوان صدر سے جماعت کروائی جائے اور بقیہ لوگ گھروں میں اس جماعت کی نماز کی اقتداء کر لیں۔ اس رائے پر کافی لے دے ہو رہی ہے۔ بہر حال ابھی ہمارے سامنے غامدی صاحب کا فتوی نہیں آیا ہے۔ جہاں تک نفس مسئلہ کی بات ہے توآن لائن جماعت کی نماز درست نہیں ہے۔ اس کی وجہ یہ ہے کہ جماعت، جمع ہونے سے ہے اور یہی جماعت کی نماز کا مقصد بھی ہے یعنی مسلمانوں کا اجتماع۔ تو جماعت ایک اجتماعی عبادت ہے۔ اور اس عبادت میں اصلا مقصود اجتماع ہے اور اسی لیے تو اسے جماعت کہتے ہیں۔ اور اجتماع اس وقت حاصل ہوتا ہے جبکہ امام اور مقتدی ایک جگہ میں فزیکلی جمع ہوں مثلا مسجد میں۔ تو اگر امام مسجد میں ہے اور مقتدی مسجد سے باہر سڑک پر نماز پڑھ رہا ہے جبکہ مسجد میں خالی جگہ موجود ہے تو اس کی باجماعت نماز نہ ہو گی کیونکہ وہ اس اجتماع کا حصہ نہیں ہے۔ اور اگر مسجد میں جگہ نہیں رہی یعنی مسجد بھر چکی اور مقتدی باہر سڑک پر نماز پڑھ لیتا ہے جبکہ صفیں متصل ہوں تو اس کی باجماعت نماز ہو جاتی ہے کیونکہ اس صورت وہ اس اجتماع کا حصہ بن جاتا ہے۔ تو فقہاء کے نزدیک اصل سوال یہ پیش نظر رہا کہ جماعت کی نماز میں کس کو اجتماع حاصل ہوا اور کس کو نہیں۔ ایک سوال یہ بھی پیدا ہوا کہ اگر مسجد سے ملحق گھر میں نماز پڑھ لی جائے کہ جہاں امام کی آواز آ رہی ہو تو کیا ایسے شخص کو گھر میں ہی جماعت کی نماز حاصل ہو جاتی ہے یا نہیں؟ تو شوافع اور امام احمد کے نزدیک اسے جماعت کی نماز حاصل نہیں ہوتی جبکہ امام مالک کے نزدیک اسے جماعت کی نماز حاصل ہو جاتی ہے البتہ وہ کہتے ہیں کہ جمعہ کی نماز حاصل نہیں ہوتی۔ اور امام ابو حنیفہ کے نزدیک جماعت اور جمعہ دونوں نمازیں حاصل ہو جاتی ہیں۔ لیکن فقہاء کا یہ اختلاف مسجد سے ملحق گھر کے بارے میں ہے۔  اور اس اختلاف کی وجہ بھی یہی ہے کہ کیا مسجد سے ملحق گھر میں ہونے سے اسے اجتماع حاصل ہو گا یا نہیں؟ ہماری نظر میں نہیں ہو گا اور اس مسئلے میں راجح قول یہی ہے کہ باجماعت نماز انہی مقتدیوں کی ہے جو اجتماع میں فزیکلی موجود ہوں کہ جنہیں لغوی اور عرفی طور کسی اجتماع کا حصہ سمجھا جاتا ہو جبکہ مسجد سے ملحق گھر کو لغوی اور عرفی طور مسجد کے اجتماع کا حصہ نہیں سمجھا جاتا۔ تو ان حالات میں آن لائن جماعت کی نماز کروانے کی بجائے گھروں میں جماعت کروائی جائے۔ اور اب جبکہ حکومت پنجاب نے چودہ دنوں کے لیے لاک ڈاون کا اعلان کر دیا ہے تو گھر میں جماعت کی نماز کروانا ہی بہتر ہے۔ واللہ اعلم بالصواب

##############################
https://www.facebook.com/hm.zubair.52/posts/3403384533024621
کوئی بیماری متعدی نہیں ہوتی: اس حدیث کا کیا مفہوم ہے؟ --------------------------------------------------------- دوست کا سوال ہے کہ بعض روایات میں یہ کہا گیا ہے کہ کوئی بیماری متعدی نہیں ہوتی جبکہ بعض روایات میں مجذوم سے بھاگنے کا حکم ہے تو یہ کیا معاملہ ہے؟ جواب: امر واقعہ یہی ہے کہ بہت سی احادیث کا معنی ومفہوم کورونا کی وبائی مرض میں جس طرح سے سمجھ آ رہا ہے، پہلے نہیں سمجھ آ رہا تھا۔ اس کی وجہ شاید یہی ہے کہ ان احادیث کا تعلق بعض مخصوص حالات یا کیفیات سے تھا لہذا جبکہ وہ حالات اور کیفیات کا سامنا ہی نہیں تھا تو وہ احادیث بھی صحیح طور سمجھ نہ آ پاتی تھیں جیسا کہ بعض روایات میں ہے کہ جس علاقے میں طاعون پھیل جائے، اس میں نہ جاؤ۔ اور دوسری روایات میں ہے کہ جو اس علاقے میں ہے، وہ وہاں سے باہر نہ نکلے۔ تو اب اکثر ممالک نے اپنے بارڈرز کورونا مریضوں کے لیے بند کر لیے ہیں کیونکہ وباء کے علاقے سے نکلنے والا غیر وبائی علاقوں کے لیے تھریٹ بن سکتا ہے۔ تو مسند احمد کی روایت میں ہے کہ مجذوم یعنی کوڑھ کے مریض سے ایسے بھاگو جیسے کہ شیر سے بھاگتے ہو۔ اسی طرح صحیح مسلم کی روایت میں ہے کہ صحت مند اونٹوں کو بیمار اونٹوں کے ساتھ ایک ہی گھاٹ پر پانی مت پلاؤ۔ تو ان روایات سے معلوم ہوتا ہے کہ کچھ امراض متعدی ہیں اور ان میں ممکن حد تک احتیاط کرنی چاہیے۔ البتہ صحیح مسلم کی ایک روایت میں یہ الفاظ بھی ہیں کہ کوئی بیماری متعدی نہیں ہوتی تو اس کا کیا معنی ہے۔ کبھی آپ غور کریں کہ ہارر موویز میں وکٹم کو فورا ہی کیوں نہیں مار دیا جاتا۔ اس کی وجہ یہ ہے کہ وکٹم کی فوری موت سےمووی دیکھنے والے میں وہ خوف پیدا نہیں ہوتا۔ تو وبائی مرض میں ہلاکتیں آہستہ آہستہ مسلسل ہونے کی وجہ سے موت کا خوف عام ہو جاتا ہے۔  یہ اصل میں کسی وبائی مرض کے پھیل جانے کی صورت میں پیدا ہونے والی اجتماعی نفسیاتی خوف کی کیفیت میں صادر ہونے والا ارشاد معلوم ہوتا ہے۔ کورونا وائرس کے حوالے سے سوشل میڈیا پر جس انفارمیشن فلو کی صورت میں احتیاطوں اور ہدایات کے انبار سے ایک عام آدمی کو واسطہ پڑ رہا ہے تو ایک بڑی تعداد پینک (panic) ہو رہی ہے یعنی موت کے خوف میں مبتلا ہو رہی ہے۔ معلوم نہیں انہیں کورونا ہے یا نہیں لیکن انہیں ذہنی مرض ضرور لاحق ہو چکا ہے۔ انگلینڈ، آسٹریلیا اور یورپین ممالک کے اکثر وبیشتر ویڈیو کلپس سے یہ واضح ہو رہا ہے کہ لوگ اشیائے خورونوش اور گروسری کی خریداری میں کس قدر پینک ہو رہے ہیں۔ مرض کا خوف بڑھ گیا تو ڈاکٹروں نے علاج چھوڑ دینا ہے اور ورثا نے تجہیز و تکفین۔ اور معاشرہ بیمار کو مجرم اور اچھوت کی طرح ٹریٹ کرے گا۔ اور اس خوف کو صرف عقیدے کی قوت سے ہی دور کیا جا سکتا ہے۔ تو ان حالات میں جبکہ آپ نے ممکن احتیاط کر لی ہے، اس کے باوجود آپ کو بیماری لگ سکتی ہے۔ آپ جتنی احتیاط کر لیں گے، تقدیر بھی تو کوئی چیز ہے۔ تو ایسی احادیث کا مفہوم یہی ہے کہ بیماری اللہ کے حکم سے لگتی ہے، بھلے متعدی ہی کیوں نہ ہو۔ یعنی جس نے اس بیماری سے مرنا ہے، اس نے مرنا ہے اور جس نے نہیں مرنا، اس نے نہیں مرنا۔ اس کا یہ مطلب نہیں کہ احتیاط نہیں کرنی ہے۔ اس کا یہ مطلب ہے کہ احتیاط کے نام پر ذہنی مریض نہیں بننا ہے۔ بیماری متعدی ہوتی ہے لیکن اللہ کے حکم سے متعدی ہوتی ہے۔ یہ عقیدہ ہو گا تو ذہنی مسائل پیدا نہ ہوں گے۔ بھائی مرنے سے بچنے کے لیے ضرور احتیاط کریں لیکن یہ عقیدہ رکھتے ہوئے کہ مرنے کے لیے ہی تو پیدا ہوئے ہیں تو ہی اس احتیاط کا فائدہ ہو گا ورنہ اندیشہ ہے کہ یہ احتیاط کہیں او۔سی۔ڈی (OCD) نہ بن جائے۔

##############################
https://www.facebook.com/hm.zubair.52/posts/3400836579946083
کیا کورونا کی وبا سے مرنے والا شہید ہے ؟ --------------------------------------------- دوست کا سوال ہے کہ کیا کورونا کی وبا سے مرنے والا شہید ہے؟ جواب: صحیح بخاری کی ایک روایت میں آتا ہے کہ جو شخص طاعون کی وبا کی لپیٹ میں آ گیا لیکن وبا پھیلنے کے بعد وہ اپنے شہر میں ہی ٹھہرا رہا، صبر سے کام لیا، اور اس آزمائش پر اللہ سے اجر کی امید رکھی، اور تقدیر پر بھروسا کیا، تو ایسا شخص اگر اس وبا سے فوت ہو گیا تو اسے آخرت میں شہید کا اجر ملے گا۔ صحیح بخاری کی ایک اور روایت میں ہے کہ طاعون بندہ مومن کے لیے شہادت ہے۔  تو ان روایات کی روشنی میں کورونا کے بارے بھی یہی بات کہی جا سکتی ہے جو طاعون کے بارے احادیث میں مروی ہے بشرطیکہ مرنے والا مسلمان ہو، تقدیر کا فیصلہ سمجھ کر بیماری کو قبول کر لے، بیماری پر صبر کرے، اور آخرت میں اس آزمائش پر اجر کی امید بھی رکھے۔ تو محض کورونا سے مرنا شہادت نہیں ہے بلکہ ایمان وعمل کے ساتھ مرنا شہادت ہے۔

##############################
https://www.facebook.com/hm.zubair.52/posts/3403384533024621
کوئی بیماری متعدی نہیں ہوتی: اس حدیث کا کیا مفہوم ہے؟ --------------------------------------------------------- دوست کا سوال ہے کہ بعض روایات میں یہ کہا گیا ہے کہ کوئی بیماری متعدی نہیں ہوتی جبکہ بعض روایات میں مجذوم سے بھاگنے کا حکم ہے تو یہ کیا معاملہ ہے؟ جواب: امر واقعہ یہی ہے کہ بہت سی احادیث کا معنی ومفہوم کورونا کی وبائی مرض میں جس طرح سے سمجھ آ رہا ہے، پہلے نہیں سمجھ آ رہا تھا۔ اس کی وجہ شاید یہی ہے کہ ان احادیث کا تعلق بعض مخصوص حالات یا کیفیات سے تھا لہذا جبکہ وہ حالات اور کیفیات کا سامنا ہی نہیں تھا تو وہ احادیث بھی صحیح طور سمجھ نہ آ پاتی تھیں جیسا کہ بعض روایات میں ہے کہ جس علاقے میں طاعون پھیل جائے، اس میں نہ جاؤ۔ اور دوسری روایات میں ہے کہ جو اس علاقے میں ہے، وہ وہاں سے باہر نہ نکلے۔ تو اب اکثر ممالک نے اپنے بارڈرز کورونا مریضوں کے لیے بند کر لیے ہیں کیونکہ وباء کے علاقے سے نکلنے والا غیر وبائی علاقوں کے لیے تھریٹ بن سکتا ہے۔ تو مسند احمد کی روایت میں ہے کہ مجذوم یعنی کوڑھ کے مریض سے ایسے بھاگو جیسے کہ شیر سے بھاگتے ہو۔ اسی طرح صحیح مسلم کی روایت میں ہے کہ صحت مند اونٹوں کو بیمار اونٹوں کے ساتھ ایک ہی گھاٹ پر پانی مت پلاؤ۔ تو ان روایات سے معلوم ہوتا ہے کہ کچھ امراض متعدی ہیں اور ان میں ممکن حد تک احتیاط کرنی چاہیے۔ البتہ صحیح مسلم کی ایک روایت میں یہ الفاظ بھی ہیں کہ کوئی بیماری متعدی نہیں ہوتی تو اس کا کیا معنی ہے۔ کبھی آپ غور کریں کہ ہارر موویز میں وکٹم کو فورا ہی کیوں نہیں مار دیا جاتا۔ اس کی وجہ یہ ہے کہ وکٹم کی فوری موت سےمووی دیکھنے والے میں وہ خوف پیدا نہیں ہوتا۔ تو وبائی مرض میں ہلاکتیں آہستہ آہستہ مسلسل ہونے کی وجہ سے موت کا خوف عام ہو جاتا ہے۔  یہ اصل میں کسی وبائی مرض کے پھیل جانے کی صورت میں پیدا ہونے والی اجتماعی نفسیاتی خوف کی کیفیت میں صادر ہونے والا ارشاد معلوم ہوتا ہے۔ کورونا وائرس کے حوالے سے سوشل میڈیا پر جس انفارمیشن فلو کی صورت میں احتیاطوں اور ہدایات کے انبار سے ایک عام آدمی کو واسطہ پڑ رہا ہے تو ایک بڑی تعداد پینک (panic) ہو رہی ہے یعنی موت کے خوف میں مبتلا ہو رہی ہے۔ معلوم نہیں انہیں کورونا ہے یا نہیں لیکن انہیں ذہنی مرض ضرور لاحق ہو چکا ہے۔ انگلینڈ، آسٹریلیا اور یورپین ممالک کے اکثر وبیشتر ویڈیو کلپس سے یہ واضح ہو رہا ہے کہ لوگ اشیائے خورونوش اور گروسری کی خریداری میں کس قدر پینک ہو رہے ہیں۔ مرض کا خوف بڑھ گیا تو ڈاکٹروں نے علاج چھوڑ دینا ہے اور ورثا نے تجہیز و تکفین۔ اور معاشرہ بیمار کو مجرم اور اچھوت کی طرح ٹریٹ کرے گا۔ اور اس خوف کو صرف عقیدے کی قوت سے ہی دور کیا جا سکتا ہے۔ تو ان حالات میں جبکہ آپ نے ممکن احتیاط کر لی ہے، اس کے باوجود آپ کو بیماری لگ سکتی ہے۔ آپ جتنی احتیاط کر لیں گے، تقدیر بھی تو کوئی چیز ہے۔ تو ایسی احادیث کا مفہوم یہی ہے کہ بیماری اللہ کے حکم سے لگتی ہے، بھلے متعدی ہی کیوں نہ ہو۔ یعنی جس نے اس بیماری سے مرنا ہے، اس نے مرنا ہے اور جس نے نہیں مرنا، اس نے نہیں مرنا۔ اس کا یہ مطلب نہیں کہ احتیاط نہیں کرنی ہے۔ اس کا یہ مطلب ہے کہ احتیاط کے نام پر ذہنی مریض نہیں بننا ہے۔ بیماری متعدی ہوتی ہے لیکن اللہ کے حکم سے متعدی ہوتی ہے۔ یہ عقیدہ ہو گا تو ذہنی مسائل پیدا نہ ہوں گے۔ بھائی مرنے سے بچنے کے لیے ضرور احتیاط کریں لیکن یہ عقیدہ رکھتے ہوئے کہ مرنے کے لیے ہی تو پیدا ہوئے ہیں تو ہی اس احتیاط کا فائدہ ہو گا ورنہ اندیشہ ہے کہ یہ احتیاط کہیں او۔سی۔ڈی (OCD) نہ بن جائے۔

##############################
https://www.facebook.com/hm.zubair.52/posts/3400836579946083
کیا کورونا کی وبا سے مرنے والا شہید ہے ؟ --------------------------------------------- دوست کا سوال ہے کہ کیا کورونا کی وبا سے مرنے والا شہید ہے؟ جواب: صحیح بخاری کی ایک روایت میں آتا ہے کہ جو شخص طاعون کی وبا کی لپیٹ میں آ گیا لیکن وبا پھیلنے کے بعد وہ اپنے شہر میں ہی ٹھہرا رہا، صبر سے کام لیا، اور اس آزمائش پر اللہ سے اجر کی امید رکھی، اور تقدیر پر بھروسا کیا، تو ایسا شخص اگر اس وبا سے فوت ہو گیا تو اسے آخرت میں شہید کا اجر ملے گا۔ صحیح بخاری کی ایک اور روایت میں ہے کہ طاعون بندہ مومن کے لیے شہادت ہے۔  تو ان روایات کی روشنی میں کورونا کے بارے بھی یہی بات کہی جا سکتی ہے جو طاعون کے بارے احادیث میں مروی ہے بشرطیکہ مرنے والا مسلمان ہو، تقدیر کا فیصلہ سمجھ کر بیماری کو قبول کر لے، بیماری پر صبر کرے، اور آخرت میں اس آزمائش پر اجر کی امید بھی رکھے۔ تو محض کورونا سے مرنا شہادت نہیں ہے بلکہ ایمان وعمل کے ساتھ مرنا شہادت ہے۔

##############################
https://web.facebook.com/hm.zubair.52/posts/3420219891341085
گھر میں جمعہ کی نماز کروانا ------------------------------ بعض دوست پوچھ رہے ہیں کہ وہ گھر میں جمعہ کی نماز کروانا چاہتے ہیں کہ مساجد میں جانے سے منع کیا گیا ہے تو کیا یہ درست ہے؟ جواب: مجھے نہیں معلوم کہ سندھ اور خیبر پختون خواہ میں مساجد کی کیا صورت حال ہے، کیا انہیں جمعہ کی نماز کے لیے بند کر دیا گیا ہے، یا وہاں بھی پنجاب کی طرح کی صورت حال ہے کہ مساجد کھلی ہیں لیکن وہاں جماعت اور جمعہ کی نماز میں شرکت کے لیے حوصلہ افزائی نہیں کی جا رہی یا جمعہ اور جماعت کی نماز کو محدود رکھنے اور احتیاطی تدابیر اختیار کرنے پر زیادہ زور دیا جا رہا ہے۔ واقعاتی صورت حال تو مقامی لوگ بہتر جانتے ہیں۔ البتہ جہاں تک ان حالات میں گھر میں جمعہ کی نماز کروانے کا مسئلہ ہے تو مجھے یہ بات سمجھ آتی ہے کہ اگر تو آپ کے علاقے میں مساجد بند ہیں اور آپ اکیلے گھر والے ہیں تو گھر میں ظہر کی نماز با جماعت کروائیں نہ کہ جمعہ کی نماز۔ اس کی وجہ یہ ہے کہ جمعہ کا اصل مقصد اجتماعیت کا حصول ہے جو ایک گھر میں مفقود ہے کہ گھر والے تو ہر وقت گھر میں جمع ہوتے ہی ہیں۔ البتہ دو تین گھروں سے مل کر کچھ حضرات کسی ایک گھر کے لان، صحن یا چھت وغیرہ میں جمع ہو جائیں، ایک صاحب دس منٹ کا مختصر خطبہ دیں، اس کے بعد دس منٹ کی جماعت کروا لیں، تو اس طرح سے جمعہ کی ادائیگی میں حرج نہیں ہے یعنی ایسی صورت حال میں جمعہ کی نماز گھر پر ادا کر سکتے ہیں جبکہ علاقے کی مساجد بند ہوں۔ اور جن علاقوں میں مساجد کھلی ہیں اور جمعہ کی نماز ہو رہی ہے، وہاں ائمہ اور خطباء کو چاہیے کہ مختصر ترین خطبہ دیں، مثلا دس منٹس سے زیادہ خطبہ نہ ہو کہ ویسے بھی رسول اللہ صلی اللہ علیہ وسلم کا خطبہ اتنے ہی وقت کے لیے ہوتا تھا، یہ گھنٹوں خطبے دینے کا رواج بہت بعد میں عام ہوا ہے۔ تو دس منٹس کا خطبہ ہو اور دس منٹس کی نماز۔ اگر خوف نہیں ہے تو خطبہ اور نماز دونوں میں شامل ہو جائیں۔ اور اگر خوف کے حال میں ہیں تو صرف نماز میں شامل ۔ہو جائیں، آپ کی جمعہ کی نماز ادا ہو جائے گی۔ اور جن علاقوں میں مساجد کھلی ہیں لیکن آپ بیماری مثلا نزلہ زکام کھانسی، بڑھاپے یا مرض لاحق ہونے کے خوف کی وجہ سے گھر پر نماز پڑھنا چاہتے ہیں تو ظہر کی نماز ادا کریں۔ واللہ اعلم بالصواب

##############################
https://web.facebook.com/hm.zubair.52/posts/3418041738225567
شیخ ابن عربی کا تصور ختم نبوت: کتابچے کی اشاعت ------------------------------------------------------ "ابن عربی کا تصور ختم نبوت" ان تحریروں کا مجموعہ ہے جو پہلے پہل فیس بک ٹائم لائن پر شیئر کی گئی تھیں۔ انہیں ضروری ایڈیٹنگ اور کچھ اضافوں کے بعد ایک کتابچے کی صورت پبلش کیا جا رہا ہے۔ یہ کتابچہ ہماری نئی کتاب "مقالات" کا ایک باب بھی ہے لہذا اس موضوع کی اہمیت کے پیش نظر اسے علیحدہ سے بھی شائع کیا جا رہا ہے ۔ شیخ ابن عربی کے تصور توحید یا وحدت الوجود پر تو بہت کام ہوا ہے لیکن ان کے تصور ختم نبوت پر کوئی کام موجود نہیں ہے۔ تو اس کمی کو اس کتابچے کے ذریعے پورا کرنے کی کوشش کی گئی ہے۔  اس کتابچے کا شان نزول یہ ہے کہ حال ہی میں غامدی صاحب کے حوالے سے ان کے کافی کچھ فالوورز نے سوشل میڈیا پر ایک بحث کھڑی کی تھی کہ غلام احمد قادیانی کا تصور نبوت شیخ ابن عربی اور اس جیسے متصوفین سے مستفاد ہے۔ لہذا جب ابن منصور الحلاج، با یزید بسطامی، شیخ ابن عربی اور دیگر متصوفین کی کفریہ عبارتوں کی تاویلات کر کے یا انہیں شطحیات قرار دے کر انہیں دائرہ اسلام سے خارج نہیں کیا جاتا تو یہی مارجن غلام احمد قادیانی اور ان کے پیروکاروں کو کیوں نہیں دیا جاتا۔ تو غلام احمد قادیانی اور اس کے پیروکاروں کو دائرہ اسلام سے خارج قرار دینے والوں میں ایک تو وہ طبقہ ہے جو صوفیاء کی کفریہ عقائد کی بھی تاویلیں نہیں کرتا بلکہ ان کا بھی اسی شد و مد سے رد کرتا ہے جیسا کہ غلام احمد قادیانی کی کفریہ عبارتوں کا رد کرتا ہے۔ البتہ یہ اعتراض اس طبقے پر سچ صادر ہوتا ہے جو روایت تصوف میں موجود خدائی اور نبوت کے دعووں کی تو تاویلات کرتے ہیں یا انہیں شطحیات قرار دے کر ان کے قائلین کو فتوے سے بچا لیتے ہیں لیکن غلام احمد قادیانی اور اس کے پیروکاروں پر ویسی ہی کفریہ عبارات صادر ہونے پر کافر ہونے کا فتوی لگاتے ہیں تو ان کے پاس اس فرق کی کیا توجیہ ہے؟ اس مقالے میں اس کا جائزہ لیا گیا ہے کہ کیا غلام احمد قادیانی اور شیخ ابن عربی کے تصور ختم نبوت میں کچھ مشترک بنیادیں موجود ہیں؟ اور کیا غلام احمد قادیانی نے واقعی میں اپنا تصور ختم نبوت شیخ ابن عربی اور دیگر متصوفین سے اخذ کیا ہے؟ اور کیا شیخ ابن عربی بھی محض تشریعی نبوت کے خاتمے کے قائل تھے؟ اور کیا شیخ ابن عربی مطلق نبوت کے جاری رہنے کے قائل تھے؟ اور کیا شیخ ابن عربی نے بھی نبوت کا دعوی کیا تھا ؟ تو ان سب سوالات کو اس کتابچے میں ایڈریس کرنے کی کوشش کی گئی ہے۔ اور یہ بھی کوشش کی گئی ہے کہ مصادر اصلیہ کا براہ راست مطالعہ کر کے قارئین کے سامنے اصل حقیقت کو پیش کیا جائے۔ کتاب کا انتساب شیخ مجدد الف ثانی رحمہ اللہ کے نام کیا گیا ہے کہ یہ کتاب انہی کی جاری کردہ تجدیدی مساعی کا تسلسل ہے۔ 

##############################
https://web.facebook.com/hm.zubair.52/posts/3424977337532007
نائی کی دکان [hair salon] تو کھول دیں! ------------------------------------------- لاک ڈاؤن میں کم از کم ہفتہ اتوار یعنی ہفتے میں دو دن تو نائیوں کی دکانیں [hair salons] کھلی ہونی چاہیے۔ یہ بھی ضروریات زندگی میں سے ہے ورنہ تو چار ہفتوں میں اچھے بھلے انسان کے ایلین ہونے کا گمان ہو سکتا ہے۔ دو چار ہفتے اور گزر گئے تو آن لائن زوم [zoom] پر بھی حضرت کی صرف آواز ہی آئے گی، تصویر غائب ہو جائے گی۔ حکام بالا تک آواز پہنچانے کے لیے لائک کریں اور شیئر کریں۔

##############################
https://www.facebook.com/hm.zubair.52/posts/3611920062171066?__xts__%5B0%5D=68.ARDaOsHNSeG5ZIXmuXStywOur2uU-jiffM9Zm28w20CGJ_r6D1AnSCHhy4cuzXf_PSb7Dxfst7uIabxe8r6glWJzs5lKL4dNMyPuMltwisjIl--YHf5Whkl3qRLdFdjK7Gcvp-BKeeLs2N7h5r02iS5-v0uuokc4jfGnte7YJRb2On9xTWeC7cUR84Q8skR1vuEinsjImtl8SLZ6xQnK_7oOi3sXTvgfkDe5xMxLJCe2htAP9AEREwtEAw9RZWaeyy-sk5ktIolQqlAP89iNkt3UxW03Ls4TmAWgTPzp5tzrQ3K-d2N5DX2sTL4B-azLTf6gsAdNpgTN76D3vrAKcdp3IUWe3_g3WQ&__tn__=-R
اصول سیرت پر آن لائن لیکچر کا انعقاد --------------------------------------- آج شاہ ولی اللہ دہلوی رحمہ اللہ اکیڈمی کے تحت اصول سیرت پر ایم فل اور پی ایچ ڈی علوم اسلامیہ کے طلبہ کو ایک لیکچر دینے کا موقع ملا کہ جس کا لنک پیش خدمت ہے۔ اس لیکچر میں اس سوال کا علمی جائزہ لیا گیا ہے کہ سیرت کے واقعات کی تحقیق اصول حدیث کی روشنی میں کرنا کیسا ہے؟ اور کیا ہم سیرت کی تحقیق کے لیے کچھ علیحدہ سے اصول وضع کرنے کی پوزیشن میں ہیں کہ جنہیں اصول سیرت کا نام دیا جا سکے اور پھر ان اصولوں کی روشنی میں سیرت کے واقعات کو پرکھ کر ان کی صحت اور ضعف کا فیصلہ کیا جائے یا ہم سیرت کے واقعات کی تحقیق کے لیے اصول حدیث ہی کو واحد معیار بنانے پر مجبور ہیں؟  https://www.facebook.com/shahwaliullahacademy/videos/878815182610352/

##############################
https://www.facebook.com/hm.zubair.52/posts/3642012102495195
ایک بیوی والوں کی خدمت میں؛ یہ مزاح تو ہے ہی لیکن بہت گہرا سچ بھی ہے۔ -------------------------------------------------------------------------------- ابن عباد کہتے ہیں کہ میں کئی ایک ایسے لوگوں سے ملا ہوں جو کہ لوگوں کے حالات زندگی مرتب کرتے ہیں تو جب کوئی شخص فوت ہو جاتا تو وہ یوں لکھتے کہ فلاں شخص فوت ہو گیا اور اس کے نیچے فلاں فلاں تھی یعنی اس کی بیویاں [مات وكانت تحته فلانة وفلانة]۔ لیکن جب کسی ایسے شخص کے حالات لکھتے کہ جس کی ایک ہی بیوی ہوتی تھی تو یوں لکھتے تھے کہ فلاں شخص فوت ہو گیا اور اس کے اوپر فلاں تھی یعنی بیوی [مات وترك فوقه فلانة]۔ اس قول کا خلاصہ یہ ہے کہ جس معاشرے میں ایک بیوی عام ہو جائے وہ عورتوں کا معاشرہ ہے، مردوں کا نہیں، بنایا ہوا بھی اور چلایا ہوا بھی۔  ابن سینا کہتے ہیں کہ جس کی ایک ہی بیوی ہو، وہ جوانی میں بوڑھا ہو جاتا ہے۔ اسے ہڈیوں، کمر، گردن اور جوڑوں کے درد کی شکایت پیدا ہو جاتی ہے۔ اس کی مایوسی بڑھ جاتی ہے، محنت کم ہو جاتی ہے، ہنسی اڑ جاتی ہے اور وہ شکوے اور شکایات کا گڑھ بن جاتا ہے یعنی ہر وقت شکوے شکایات ہی کرتا نظر آئے گا۔ قاضی ابو مسعود کہتے ہیں کہ جس کی ایک بیوی ہو، اس کے لیے لوگوں کے مابین فیصلے کرنا جائز نہیں یعنی اس کا قاضی بننا درست نہیں [کہ ہر وقت غصے کی حالت میں ہو گا اور غصے میں فیصلہ جائز نہیں]۔ ابن خلدون کہتے ہیں کہ میں نے پچھلی قوموں کی ہلاکت پر غور وفکر کیا تو میں نے دیکھا کہ وہ ایک ہی بیوی پر قناعت کرنے والے تھے۔ ابن میسار کہتے ہیں کہ اس شخص کی عبادت اچھی نہیں ہو سکتی کہ جس کی بیوی ایک ہو۔ عباسی خلیفہ مامون الرشید سے کہا گیا کہ بصرہ میں کچھ لوگ ایسے ہیں کہ جن کی ایک ہی بیوی ہے۔ تو مامون الرشید نے کہا کہ وہ مرد نہیں ہیں۔ مرد تو وہ ہیں کہ جن کی بیویاں ہوں۔ اور یہ فطرت اور سنت دونوں کے خلاف چل رہے ہیں۔ ابن یونس سے کہا گیا کہ یہود و نصاری نے تعدد ازواج یعنی ایک زائد بیویاں رکھنا کیوں چھوڑ دیا۔ انہوں نے جواب دیا، اس لیے کہ اللہ عزوجل ذلت اور مسکنت کو ان کا مقدر بنانا چاہتے تھے۔ ابو معروف کرخی سے سوال ہوا کہ آپ کی ان کے بارے کیا رائے ہیں جو اپنے آپ کو زاہد سمجھتے ہیں لیکن ایک بیوی رکھنے کے قائل ہیں۔ انہوں نے کہا کہ یہ زاہد نہیں بلکہ مجنون ہیں۔ یہ ابوبکر وعمر اور عثمان وعلی رضی اللہ عنہم کے زہد کو نہیں پہنچ سکے۔ ابن فیاض سے ایسے لوگوں کے بارے سوال ہوا کہ جن کی ایک ہی بیوی ہے۔ تو انہوں نے کہا کہ وہ مردہ ہیں، بس کھاتے پیتے اور سانس لیتے ہیں۔  والی کرک ابن اسحاق نے پورے شہر میں مال تقسیم کیا لیکن ایک بیوی والوں کو کچھ نہ دیا۔ جب ان سے وجہ پوچھی گئی تو کہا کہ اللہ عزوجل نے سفہاء یعنی ذہنی نابالغوں کو مال دینے سے منع کیا ہے [کہ وہ اسے ضائع کر دیتے ہیں]۔ ابن عطاء اللہ نے ایک بیوی رکھنے والوں پر تبصرہ کرتے ہوئے کہا کہ ہم ان کو بڑا کیسے سمجھ لیں کہ جنہوں نے اپنے بڑوں کی سنت کو چھوڑ دیا یعنی صحابہ کی سنت کو۔ حصری کہتے ہیں کہ جب اللہ نے شادی کا حکم دیا تو دو سے شروع کیا اور کہا کہ دو دو، تین تین اور چار چار سے شادیاں کرو۔ اور ایک کی اجازت ان کو دی جو خوف میں مبتلا ہوں۔ تقی الدین مزنی سمرقند کے فقیہ بنے تو ان کو بتلایا گیا کہ یہاں کچھ لوگ ایک بیوی کے قائل ہیں۔ تو انہوں نے کہا کہ کیا وہ مسلمان ہیں؟ پھر اہل شہر کو وعظ کیا تو اگلے چاند سے پہلے تین ہزار شادیاں ہوئیں اور شہر میں کوئی کنواری، مطلقہ اور بیوہ نہ رہی۔ ڈس کلیمر؛ پوسٹ سے موٹیویٹ ہو کر کچھ کر گزرنے والوں کے لیے نکلنے والے نتائج پر کمپنی ذمہ دار نہ ہو گی۔

##############################
https://www.facebook.com/hm.zubair.52/posts/3642012102495195
ایک بیوی والوں کی خدمت میں؛ یہ مزاح تو ہے ہی لیکن بہت گہرا سچ بھی ہے۔ -------------------------------------------------------------------------------- ابن عباد کہتے ہیں کہ میں کئی ایک ایسے لوگوں سے ملا ہوں جو کہ لوگوں کے حالات زندگی مرتب کرتے ہیں تو جب کوئی شخص فوت ہو جاتا تو وہ یوں لکھتے کہ فلاں شخص فوت ہو گیا اور اس کے نیچے فلاں فلاں تھی یعنی اس کی بیویاں [مات وكانت تحته فلانة وفلانة]۔ لیکن جب کسی ایسے شخص کے حالات لکھتے کہ جس کی ایک ہی بیوی ہوتی تھی تو یوں لکھتے تھے کہ فلاں شخص فوت ہو گیا اور اس کے اوپر فلاں تھی یعنی بیوی [مات وترك فوقه فلانة]۔ اس قول کا خلاصہ یہ ہے کہ جس معاشرے میں ایک بیوی عام ہو جائے وہ عورتوں کا معاشرہ ہے، مردوں کا نہیں، بنایا ہوا بھی اور چلایا ہوا بھی۔  ابن سینا کہتے ہیں کہ جس کی ایک ہی بیوی ہو، وہ جوانی میں بوڑھا ہو جاتا ہے۔ اسے ہڈیوں، کمر، گردن اور جوڑوں کے درد کی شکایت پیدا ہو جاتی ہے۔ اس کی مایوسی بڑھ جاتی ہے، محنت کم ہو جاتی ہے، ہنسی اڑ جاتی ہے اور وہ شکوے اور شکایات کا گڑھ بن جاتا ہے یعنی ہر وقت شکوے شکایات ہی کرتا نظر آئے گا۔ قاضی ابو مسعود کہتے ہیں کہ جس کی ایک بیوی ہو، اس کے لیے لوگوں کے مابین فیصلے کرنا جائز نہیں یعنی اس کا قاضی بننا درست نہیں [کہ ہر وقت غصے کی حالت میں ہو گا اور غصے میں فیصلہ جائز نہیں]۔ ابن خلدون کہتے ہیں کہ میں نے پچھلی قوموں کی ہلاکت پر غور وفکر کیا تو میں نے دیکھا کہ وہ ایک ہی بیوی پر قناعت کرنے والے تھے۔ ابن میسار کہتے ہیں کہ اس شخص کی عبادت اچھی نہیں ہو سکتی کہ جس کی بیوی ایک ہو۔ عباسی خلیفہ مامون الرشید سے کہا گیا کہ بصرہ میں کچھ لوگ ایسے ہیں کہ جن کی ایک ہی بیوی ہے۔ تو مامون الرشید نے کہا کہ وہ مرد نہیں ہیں۔ مرد تو وہ ہیں کہ جن کی بیویاں ہوں۔ اور یہ فطرت اور سنت دونوں کے خلاف چل رہے ہیں۔ ابن یونس سے کہا گیا کہ یہود و نصاری نے تعدد ازواج یعنی ایک زائد بیویاں رکھنا کیوں چھوڑ دیا۔ انہوں نے جواب دیا، اس لیے کہ اللہ عزوجل ذلت اور مسکنت کو ان کا مقدر بنانا چاہتے تھے۔ ابو معروف کرخی سے سوال ہوا کہ آپ کی ان کے بارے کیا رائے ہیں جو اپنے آپ کو زاہد سمجھتے ہیں لیکن ایک بیوی رکھنے کے قائل ہیں۔ انہوں نے کہا کہ یہ زاہد نہیں بلکہ مجنون ہیں۔ یہ ابوبکر وعمر اور عثمان وعلی رضی اللہ عنہم کے زہد کو نہیں پہنچ سکے۔ ابن فیاض سے ایسے لوگوں کے بارے سوال ہوا کہ جن کی ایک ہی بیوی ہے۔ تو انہوں نے کہا کہ وہ مردہ ہیں، بس کھاتے پیتے اور سانس لیتے ہیں۔  والی کرک ابن اسحاق نے پورے شہر میں مال تقسیم کیا لیکن ایک بیوی والوں کو کچھ نہ دیا۔ جب ان سے وجہ پوچھی گئی تو کہا کہ اللہ عزوجل نے سفہاء یعنی ذہنی نابالغوں کو مال دینے سے منع کیا ہے [کہ وہ اسے ضائع کر دیتے ہیں]۔ ابن عطاء اللہ نے ایک بیوی رکھنے والوں پر تبصرہ کرتے ہوئے کہا کہ ہم ان کو بڑا کیسے سمجھ لیں کہ جنہوں نے اپنے بڑوں کی سنت کو چھوڑ دیا یعنی صحابہ کی سنت کو۔ حصری کہتے ہیں کہ جب اللہ نے شادی کا حکم دیا تو دو سے شروع کیا اور کہا کہ دو دو، تین تین اور چار چار سے شادیاں کرو۔ اور ایک کی اجازت ان کو دی جو خوف میں مبتلا ہوں۔ تقی الدین مزنی سمرقند کے فقیہ بنے تو ان کو بتلایا گیا کہ یہاں کچھ لوگ ایک بیوی کے قائل ہیں۔ تو انہوں نے کہا کہ کیا وہ مسلمان ہیں؟ پھر اہل شہر کو وعظ کیا تو اگلے چاند سے پہلے تین ہزار شادیاں ہوئیں اور شہر میں کوئی کنواری، مطلقہ اور بیوہ نہ رہی۔ ڈس کلیمر؛ پوسٹ سے موٹیویٹ ہو کر کچھ کر گزرنے والوں کے لیے نکلنے والے نتائج پر کمپنی ذمہ دار نہ ہو گی۔

##############################
https://www.facebook.com/hm.zubair.52/posts/3650901431606262
جماعت اسلامی کی گالم گلوچ بریگیڈ ------------------------------------ امر واقعہ یہ ہے کہ جماعت اسلامی میں بھی بقیہ سیاسی جماعتوں کی طرح ایک گالم گلوچ بریگیڈ تیار ہو گئی ہے جو سید مودودی رحمہ اللہ سے ذرا سا اختلاف کرنے پر آپ کی ماں بہن ایک کر دیتے ہیں۔ یہ تحریکی کارکنان یہ کیوں بھول جاتے ہیں کہ وہ ایک ایسی اسلامی تحریک کے نمائندہ ہیں جو خلافت کے قیام کی داعی ہے۔ اور پھر جماعت کی تربیت گاہوں میں کیا یہ سکھلایا جاتا ہے کہ اپنے مخالفین کے لیے ایسی فحش اور گھٹیا زبان استعمال کریں؟ تو یہ گالم گلوچ بریگیڈ نہ صرف تحریک اسلامی کو بدنام کرنے کا باعث بنتی ہے بلکہ جماعت کے خلاف ان کے مخالفین کی طرف سے استعمال کی جانے والی سخت زبان کو بھی ایک وجہ جواز بخشتی ہے۔  ایک صاحب ڈاکٹر مختار احمد صاحب نے راقم الحروف کو "الو کا پٹھا" کہا اور یہ صاحب کسی "رفاہ ایڈ" کے ڈائریکٹر بھی ہیں۔ اور مفتی تقی عثمانی صاحب کو "ناصبیوں کا امام" لکھا ہے۔ اور وجہ کیا ہے کہ ہم دونوں کو سید مودودی رحمہ اللہ کی کتاب "خلافت وملوکیت" سے اختلاف ہے۔ اب یہ ہمیں ہماری اوقات یاد دلا رہے ہیں۔ نیچے ایک اور ابو انس السندھ صاحب جو اسلامی یونیورسٹی سے ایل ایل ایم کر چکے ہیں، اس کمنٹ سے سو فیصد اتفاق کا اظہار کر رہے ہیں۔ ظفر اقبال فلاحی صاحب لکھتے ہیں کہ حافظ زبیر وہ گدھا ہے کہ جس نے شیر کی کھال پہن لی ہے۔ سید سمیع اللہ نے لکھا کہ یہ فتنہ پرور ناصبی ہے۔ تصور نے لکھا کہ حافظ زبیر، امیر معاویہ رضی اللہ عنہ کے دفاع میں شریعت بدل رہا ہے۔ ابو لبابہ نے لکھا کہ مفتی تقی عثمانی صاحب نے ستر فی صد مواد سید مودودی رحمہ اللہ کا چرایا ہے۔ ظفر اللہ نے لکھا کہ حافظ زبیر ناصبیت کی صف میں کھڑا ہے۔ نعمان احمد نے لکھا کہ خبط عظمت میں مبتلا ہے، اسے اپنے چہرے سے تھوک صاف کرنی چاہیے۔ توصیف نے لکھا کہ شہرت کا بھوکا ہے۔ اور بھی اس قسم کی لعن طعن دیکھی جا سکتی ہے۔ حافظ زبیر کا جرم کیا ہے، وہ امیر معاویہ رضی اللہ عنہ اور صحابہ کا دفاع کرتا ہے۔ یہی جرم مفتی تقی عثمانی صاحب کا بھی ہے۔ تو ایسے جماعتیوں کو یہ کان کھول کر سن لینا چاہیے کہ پوری امت مسلمہ بلکہ خود جماعتیوں کی بھی ایک معتد بہ تعداد سید مودودی رحمہ اللہ کی کتاب "خلافت وملوکیت" کے مقدمے سے اتفاق نہیں رکھتی ہے۔ تمام مسالک کے جلیل القدر علماء نے سید صاحب کی اس کتاب پر تنقیدیں لکھی ہے۔ اس لیے سید صاحب کے دفاع میں پوری امت کو ناصی مت بنائیں، ورنہ آپ کے چند ہزار کارکنان کے علاوہ سب امتی ہی ناصبی قرار پائے گی۔  سید صاحب کی خلافت وملوکیت کے علاوہ جو خدمات ہیں پولیٹیکل اسلام یا تحریک اسلامی کے حوالے سے تو معتدل اہل علم ان کے معترف ہیں اور ہم بھی ہیں۔ لیکن ان کے ایک سائیڈ بزنس کو خواہ مخواہ دین وایمان کا مسئلہ بنا کر اور خلافت وملوکیت کے دفاع میں گالم گلوچ بریگیڈ کا کردار ادا کر کے جماعت اسلامی کے پازیٹو امیج کو خراب نہ کریں اور دوسرے مسالک میں جو دو چار اہل علم جماعت کی طرف اس کے اچھے کاموں کی وجہ سے رغبت رکھتے ہیں یا اس کی خدمات کے معترف رہتے ہیں، تو انہیں بھی اپنے ان رویوں سے دور نہ بھگائیں۔ مجھے کیا معلوم تھا کہ انجینیئر مرزا کے خلاف جو ہماری سرجیکل اسٹرائیک تھی، اسے یہ گالم گلوچ بریگیڈ مودودی رحمہ اللہ کے خلاف سمجھ لیں گے۔ ہم نے تو مرزا کے بارے سوال کیا تھا کہ وہ ایک بت بن چکا ہے؟ لیکن اب ایسی پوسٹیں دیکھنے کے بعد یہ سوال بھی ذہن میں منڈلاتا ہے کہ کیا سید مودودی رحمہ اللہ بھی ایک بت بن چکے ہیں؟  https://www.facebook.com/permalink.php…

##############################
https://www.facebook.com/hm.zubair.52/posts/3656511721045233
سید مودودی کی خلافت وملوکیت پر مفتی تقی عثمانی صاحب کا تبصرہ ---------------------------------------------------------------------- جماعت سے تعلق رکھنے والےایک دوست کا سوال ہے کہ جب آپ کہتے ہیں کہ خلافت وملوکیت کو ردی کی ٹوکری میں پھینک دیں تو آپ یہی بات ان تاریخی مصادر کے بارے کیوں نہیں کہتے کہ جن کا حوالہ سید مودودی علیہ الرحمۃ نے اپنی کتاب خلافت وملوکیت میں دیا ہے۔ میں نے کہا کہ سوال بہت اچھا ہے اور جواب یہ ہے کہ سید مودودی علیہ الرحمۃ نے جو ان تاریخی مصادر کے نام پر نقل کیا ہے، وہ ان تاریخی مصادر میں ہو ہی نہ تو پھر کیا کریں؟ اس نے کہا کہ اس کی کوئی مثال بیان کریں۔ میں نے کہا کہ کرتا ہوں۔ سید مودودی نے خلافت وملوکیت ص 174 پر لکھا ہے کہ امیر معاویہ رضی اللہ عنہ بیت المال میں خیانت کرتے تھے اور اس کے لیے دلیل کے طور انہوں نے تاریخی مصادر سے ایک واقعہ نقل کیا ہے۔ سید مودودی رحمہ اللہ امام ابن کثیر رحمہ اللہ کی تاریخ، البدایہ والنہایہ کا حوالہ دیتے ہوئے لکھتے ہیں کہ ابن کثیر رحمہ اللہ نے لکھا ہے کہ امیر معاویہ رضی اللہ عنہ نے لشکر کے امیر کو حکم دیا تھا کہ مال غنیمت میں سے سونا چاندی ان کے لیے الگ کر لیا جائے۔ ہم نے جب مفتی تقی عثمانی صاحب کی کتاب دیکھی تو انہوں نے اپنی کتاب "حضرت امیر معاویہ رضی اللہ عنہ اور تاریخی حقائق" میں ص 28 پر لکھا ہے کہ امام ابن کثیر رحمہ اللہ نے قطعا ایسا نہیں لکھا جیسا کہ سید مودوی رحمہ اللہ ان کی طرف منسوب کر رہے ہیں اور ساتھ میں ابن کثیر رحمہ اللہ کی اصل عبارت بھی نقل کر دی۔  ہم نے کراس چیک کے طور پر ابن کثیر رحمہ اللہ کھول لی اور جب ہم بعینہ وہ جلد اور صفحہ نمبر کھولتے ہیں کہ جس کا حوالہ سید مودودی رحمہ اللہ نے دیا ہے تو مفتی تقی عثمانی صاحب کی بات درست نکلتی ہے۔ سید مودودی رحمہ اللہ، مفتی تقی عثمانی صاحب اور امام ابن کثیر رحمہ اللہ تینوں کی کتابوں کے اسکرین شاٹس ملحق امیجز میں ملاحظہ فرمائیں۔ امام ابن کثیر رحمہ اللہ نے اپنی تاریخ میں یہ لکھا تھا کہ سونا اور چاندی اپنے لیے نہیں بلکہ بیت المال کے لیے الگ کرنے کا حکم جاری ہوا تھا۔ تو ابن کثیر رحمہ اللہ یہ کہہ رہے ہیں کہ یہ حکم بیت المال کے لیے تھا جبکہ سید مودودی رحمہ اللہ، ابن کثیر کا حوالہ دے کر لکھ رہے ہیں کہ یہ حکم امیر معاویہ رضی اللہ عنہ نے اپنے لیے دیا تھا کہ میرے لیے سونا چاندی الگ کر لو لہذا امیر معاویہ رضی اللہ عنہ خائن ہیں، معاذ اللہ۔ لیکن اگر آپ ابن کثیر رحمہ اللہ کی اصل عبارت نقل کرتے ہیں تو امیر معاویہ رضی اللہ عنہ کیسے خائن ثابت ہوں گے؟ بلکہ خائن تو کوئی اور ثابت ہو گا؟ جماعت سے تعلق رکھنے والے دوست نے کہا کہ میں اگر اس بات کو مان لوں کہ سید مودودی علیہ الرحمۃ نے ایسا کیا ہے تو میں ان کی جماعت سے تعلق رکھنا تو درکنار ان کو رحمہ اللہ کہنا بند کر دوں لیکن وہ ایسا نہیں کر سکتے۔ اور حافظ صاحب اگر آپ اس بات کو صحیح سمجھتے ہوں تو یہ تو دجل ہے اور آپ ایک دجل کرنے والے شخص کو رحمہ اللہ کیسے لکھ لیتے ہو؟ میں نے کہا کہ بس مجھ میں اور آپ میں ایک فرق ہے۔ آپ سید مودودی رحمہ اللہ پر ایمان لائے ہو، میں نہیں۔ اس لیے آپ ہمیشہ دو انتہاؤں پر رہو گے۔ ہماری رائے میں سید مودودی رحمہ اللہ پر ایمان لانے کی ضرورت نہیں، ان سے نسبت رکھنا کافی ہے۔ تو ہم نسبت رکھتے ہیں لہذا ہمیں یہ بات سمجھ آ جاتی ہے کہ ان کی حسنات زیادہ ہیں لہذا ان کی ایسی خطاؤں پر ان کے لیے مغفرت کی دعا کر دیتے ہیں۔ جن کا ایمان متزلزل ہونے کا اندیشہ نہ ہو، وہ ملحق اسکرین شاٹس دیکھ سکتے ہیں۔

##############################
https://www.facebook.com/hm.zubair.52/posts/3653608681335537
خلافت وملوکیت کو ردی کی ٹوکری میں پھینک دیں! ---------------------------------------------------- جماعت کے بعض مخلص احباب نے رابطہ کیا اور کہا کہ حافظ صاحب آپ کی سید مودودی علیہ الرحمۃ پر نقد میں یہ ایک جملہ ایسا تھا کہ جسے آپ کے مخالفین نے پکڑ لیا ہے، آپ اس سے رجوع کر لیں۔ باقی آپ کی نقد میں کوئی ایسی بات نہیں ہے۔ پہلی بات تو یہ ہے کہ ہمیں اپنے اس جملے کا دفاع ہر گز نہیں کرنا۔ یہ ایک غیر مناسب جملہ ہے اور رہے گا۔ ہمارا مدعا صرف یہی ہے کہ سید مودودی علیہ الرحمۃ کے قلم سے ایسے دسیوں غیر مناسب جملے ہمارے بڑوں یعنی صحابہ کرام کے بارے نکلے ہیں تو ہم نے بھی ایک جملہ بول دیا تو یہ ہمارا حق ہے۔  ایک دوست نے کہا کہ آپ کا اور سید مودودی علیہ الرحمۃ کا کوئی جوڑ نہیں ہے کہ آپ ان کے بارے یہ جملہ بولتے۔ ہم بھی یہی کہتے ہیں کہ سید مودودی علیہ الرحمۃ اور حضرت عثمان ومعاویہ، مغیرہ بن شعبہ وعمرو بن العاص جیسے صحابہ کرام رضی اللہ عنہم کا کوئی جوڑ نہیں ہے کہ مودودی صاحب ان کے بارے یہ جملے بولتے کہ وہ اپنے رشتہ داروں کو حکومتی عہدوں سے نوازتے تھے، یا بیت المال کو ذاتی استعمال میں لاتے تھے وغیرہ وغیرہ کہ یہ صحابہ کرام ان سے مقام اور مرتبے میں بہت بڑے ہیں۔  ایک دوست نے کہا کہ آپ یہ جملہ اپنی کتاب کے نئے ایڈیشن سے نکال دیں۔ میں نے کہا کہ آپ کے کہنے پر نکال دوں گا کہ آپ میرے دوست ہیں لیکن کبھی جماعت کے اکابر کو بھی اس طرف توجہ دینی چاہیے کہ اس بابرکت کام کا آغاز بڑوں سے ہونا چاہیے یعنی سید مودودی علیہ الرحمۃ سے کہ ان کی خلافت وملوکیت سے ایسے جملے نکال دینے چاہییں۔ انہوں نے کہا کہ وہ تو فوت ہو گئے اور یہ علمی خیانت ہو گی۔ میں نے کہا کہ نہیں، قرآن اس کی اجازت دیتا ہے جیسا کہ وصیت کے باب میں قرآن نے کہا کہ اگر وصیت کرنے والے نے گناہ کمایا ہو یا جانبداری سے کام لیا ہو تو اس کے ورثاء اس کی وصیت کو بدل سکتے ہیں تو سید مودودی علیہ الرحمۃ کے روحانی ورثاء کو یہ حق حاصل ہے، بس عوام الناس کو اس تبدیلی کے اسباب سے آگاہ کر دیں۔ ایک دوست نے کہا کہ جب آپ نے ایسا جملہ کہا تو آپ کو جواب میں ایسا سننا پڑ رہا ہے۔ دیکھیں اگر میرے اس جملے کا جواب دینا تھا تو وہ یہی بنتا تھا کہ حافظ زبیر کی تحقیق کو ردی کی ٹوکری میں پھینک دیں۔ تو قرآن مجید نے کہا ہے کہ برائی کا بدلہ اتنی ہی برائی ہے، اس سے زیادہ تو ظلم ہے کہ کسی کو الو کا پٹھا، گدھا اور ناصبی کہہ دینا۔ پھر مسئلہ میرے ساتھ تھا کہ میں نے یہ جملہ بولا تھا۔ مفتی تقی عثمانی صاحب کو ناصبیوں کا امام کہنے کی کیا ضرورت تھی؟ اور گالیاں دینی ہیں تو پھر ڈاکٹر اسرار کو بھی دیں، ڈاکٹر یوسف قرضاوی کو بھی دیں۔ آخر کس کس کو دیں گے۔ ڈاکٹر یوسف قرضاوی نے سید مودودی کی خلافت وملوکیت پر نقد کی ہے، ملحق امیجز دیکھیں۔ تو خود تحریکیوں نے سید مودودی علیہ الرحمۃ کی اس فکر کو قبول نہ کیا۔ ایک دوست نے کہا کہ پوری جماعت ایسی نہیں ہے، چند ایک لوگ ہیں، جن میں سے کچھ تو شیعہ بیک گراؤنڈ سے ہیں یا محمد علی مرزا کے چمچے ہیں، اور جماعت سے واجبی سا تعلق ہے۔ تو ہم نے بھی پوری جماعت کے بارے بات نہیں کی تھی۔ اور جماعت کے اکثر ساتھی مخلص ہیں اور ادب واحترام کے ساتھ اختلاف کرتے ہیں لیکن یہ چھوٹا سا گروہ جماعت کے نام پر سوشل میڈیا پر متحرک ہے اور جماعت کا ترجمان بنا ہوا ہے اور جماعت اس کی طرف توجہ نہیں دے رہی کہ اس کا اس سے کتنا نقصان ہو رہا ہے۔  ہم نے تو ہر جگہ سید مودودی کے ساتھ رحمہ اللہ لکھا ہے۔ ان کی تعریف کرنے کے سبب اپنوں میں گالیاں کھائی ہیں۔ مکالمہ میں ان کی تعریف میں ہمارا ایک شذرہ موجود ہے، وہ انہیں کیوں نظر نہیں آتا۔ ملحق امیج میں شیئر کر رہا ہوں۔ تو ایسے شذرات کی وجہ سے ہم نے ان حلقوں میں جہاں سید مودودی علیہ الرحمۃ کو منکر حدیث، رافضی اور ایک مودودی اور سو یہودی کہا جاتا تھا، سید صاحب کا سافٹ امیج پیدا کیا۔ تو ہم انہیں رحمہ اللہ لکھتے آئے ہیں، اور لکھتے رہیں گے، اس کا یہ مطلب نہیں کہ اب انہیں علیہ السلام بنا دیں۔ تو یہ ہم سے نہیں ہو گا۔ تو شیخ قرضاوی نے درست لکھا ہے کہ مودودی صاحب علیہ الرحمۃ کی خدمات بہت زیادہ ہیں لیکن اس کا یہ مطلب نہیں کہ وہ معصوم ہیں اور ان پر نقد نہیں ہو سکتی۔ تو ہم پورے احترام کے ساتھ مودودی علیہ الرحمۃ سے اختلاف کر رہے ہیں۔ پھر کمنٹس میں جو لوگ تماشا لگاتے ہیں تو ان کو آپ دیکھیں تو سارے کوئی غیر معروف لوگ نہیں ہیں۔ ایک صاحب اسلامی یونیورسٹی میں پروفیسر ہیں، ڈاکٹر عبد الحئی ابڑو، جنہیں ہم نے انجینیئر مرزا کی بے جا حمایت اور ہمیں ناصبی کہنے کی وجہ سے ان فرینڈ کر دیا تھا۔ یہ ہمیں الو کا پٹھا اور مفتی تقی عثمانی صاحب کو ناصبیوں کا امام کہنے پر صد فی صد اتفاق کا اظہار کر رہے تھے۔ اس کا اسکرین شاٹ بھی دیکھ لیں۔ اب مجھے نہیں معلوم کہ ان کا جماعت سے کتنا کچھ تعلق ہے لیکن جس عہدے پر یہ بیٹھے ہیں تو یہ کوئی غیر معروف شخصیت نہیں ہیں۔ پھر تنظیم اسلامی سے تعلق رکھنے والا شاگرد مجھ سے ایک سال پڑھ کر گیا لیکن مجھے فیس بک پر بڑوں یعنی سید مودودی علیہ الرحمۃ سے اختلاف کے آداب سکھا رہا ہے۔ لیکن اس کو یہ سمجھ نہں آ رہی کہ میں اس کا اتنا ہی بڑا ہوں جتنا کہ سید مودودی علیہ الرحمۃ میرے لیے بڑے ہیں۔ اور سید مودودی علیہ الرحمۃ کے لیے صحابہ کرام رضی اللہ عنہم اتنے ہی بڑے ہیں جتنا کہ میرے لیے سید مودودی علیہ الرحمۃ بڑے ہیں۔ تو ادب واحترام کہاں سے شروع ہونا چاہیے، صحابہ سے، رضی اللہ عنہم۔ باقی جماعت کے ذمہ داران کا رویہ سنجیدہ ہے کہ سراج لالا صاحب کی پچھلے دنوں امیر معاویہ رضی اللہ عنہ کی فضیلت ومنقبت میں ایک دو منٹس کی ویڈیو وائرل ہوئی تھی کہ جسے دیکھ کر بہت خوشی ہوئی۔ لیکن یہ گالم گلوچ بریگیڈ اس قدر سوشل میڈیا پر غالب آیا ہوا ہے کہ امیر جماعت کو بھی نہ بخشا اور ان کو بھی لتاڑ کر رکھ دیا۔ کیا جماعت اسلامی کا سوشل میڈیا پر ترجمانی کرنے والا کوئی آفیشیل میڈیا سیل نہیں ہے؟ اگر نہیں تو پھر ایسے لوگ ہی کبھی قاضی حسین احمد صاحب اور کبھی سید منور حسن صاحب کی تصویریں اور ڈی پیاں لگا کر جماعت کے ترجمان بنیں گے لیکن حقیقت میں ان کے امام انجینیئر محمد علی مرزا ہوں گے۔ اور کچھ بعید نہیں کہ کچھ عرصے بعد یہ بریگیڈ، مرزا کے نام کے ساتھ امام کے سابقے کا اضافہ کر دے۔  ہم یہ بھی عرض کر دیں کہ سید مودودی علیہ الرحمۃ اور محمد علی مرزا جہلمی کے موقف میں بھی زمین آسمان کا فرق ہے۔ مرزا کبھی بھی سید مودودی علیہ الرحمۃ کی تمام تحقیق سے اتفاق نہیں کرے گا۔ اس کی تو جان نکل جائے گی۔ سید مودودی علیہ الرحمۃ نے صاف لکھا ہے کہ جلیل القدر صحابہ کرام سے یہ سب کچھ غیر ارادی طور [unintentionally] ہوا ہے لیکن اسحاق جھالوی اور مرزا جہملی دونوں کا موقف یہ ہے کہ خلافت سے ملوکیت تک کا یہ سفر طلقاء یعنی فتح مکہ پر ایمان لانے والے صحابہ کی پلاننگ تھی یعنی اسلام کے بعد دور جاہلیت کو لانا ایک پلاننگ کے تحت ہوا ہے، العیاذ باللہ۔  مجھے جماعت کے بڑوں سے صرف ایک ہی بات کہنی ہے کہ جب آپ کا سوشل میڈیا پر آفیشیل سیل نہیں ہو گا تو پھر جو بھی آپ کے نام سے آپ کا ترجمان بنا ہوا ہے، وہی آپ کا ترجمان کہلائے گا۔ اس معاملے کو سنیجیدگی سے دیکھیں اور ایسے لوگوں سے لاتعلقی کا اظہار کریں۔ باقی میری ہمدردیاں سید مودودی علیہ الرحمہ کے ساتھ بھی ہیں اور جماعت کے ساتھ بھی۔ کل جماعت کے ایک دو ساتھیوں نے مجھے توجہ دلائی کہ آپ کی پوسٹ پر کچھ لوگوں نے جماعت کو گندی جماعت یا منافق جماعت کہا ہے تو میں نے وہ کمنٹس فورا ڈیلیٹ کر دیے۔ اور یہ بھی کہا کہ میں تو اپنی پوسٹ پر انجینیئر محمد علی مرزا کو گالی دینے والوں کے کمنٹس ڈیلیٹ کر دیتا ہوں، کسی کے کہے بغیر، تو یہ تو پھر سید مودودی علیہ الرحمۃ کی جماعت ہے۔ تو یہ اخلاق ہمیں جماعت نے ہی سکھائے ہیں۔ بس سوال صرف اتنا ہے کہ آج وہ جماعت کہاں ہے؟

##############################
https://www.facebook.com/hm.zubair.52/posts/3665100316853040
خلافت وملوکیت پر ڈاکٹر اسرار احمد رحمہ اللہ کا تبصرہ [آخری قسط] --------------------------------------------------------------------- ڈاکٹر اسرار احمد رحمہ اللہ، بانی تنظیم اسلامی، کا کہنا ہے کہ سید مودودی نے اپنی کتاب خلافت وملوکیت میں تاریخ سے پِک اینڈ چُوز کا معاملہ کیا ہے۔ تاریخ کی کتابوں سے ایک واقعہ سید مودودی نے یوں نقل کیا کہ کہیں سے پانچ لاکھ درہم کے برابر مال غنیمت آیا تو حضرت عثمان رضی اللہ عنہ نے وہ اپنے برادر اِن لاء مروان بن حکم کو ہبہ کر دیا۔ اب صرف اس واقعے کو درج کرنے کا مطلب یہ ہے کہ حضرت عثمان نے خیانت کی کہ مال غنیمت کا پانچواں حصہ بیت المال کی ملکیت تھی نہ کہ حضرت عثمان کی، رضی اللہ عنہ۔  اب اس تاریخی روایت کو صرف سامنے رکھیں تو خلیفہ راشد ایک عام انسان سے بھی گیا گزرا لگتا ہے۔ لیکن انہی تاریخ کی کتابوں میں اس واقعے کی تفصیل بھی موجود تھی کہ حضرت عثمان رضی اللہ عنہ نے وہ مال غنیمت پانچ لاکھ میں خرید لیا تھا اور پانچ لاکھ بیت المال میں جمع کروا دیا تھا اور یہ کام بھی اصحاب شوری کی اجازت سے کیا تھا۔ تو اس تفصیل کے بعد اگر کوئی شخص اس واقعے کو مجمل نقل کرتا ہے تو صاف معلوم ہوتا ہے کہ یہاں نقطہ نظر کی کجی موجود ہے۔ سید مودودی کے اصل مسائل پر ڈاکٹر اسرار احمد رحمہ اللہ نے تفصیلی گفتگو اپنی کتاب "تاریخ جماعت اسلامی کا ایک گمشدہ باب" میں کی ہے۔ ڈاکٹر اسرار احمد رحمہ اللہ کے بقول 1956ء میں جماعت کی مجلس شوری کے سینئر اراکین پر مشتمل جائزہ کمیٹی نے آٹھ ماہ تک اراکین جماعت سے آراء جمع کر کے جو رپورٹ تیار کی تھی، وہ مولانا مودودی کے خلاف ایک چارج شیٹ بن گئی۔ سید مودودی نے جائزہ کمیٹی کی رپورٹ کی بابت کہا کہ یہ میرے خلاف ایک جتھہ بندی کر کے ڈرامہ کھیلا گیا ہے۔ جماعت میں ایک گروہ جائزہ کمیٹی کی اس رپورٹ کے حق میں تھا جبکہ ایک دوسرے گروہ کی رائے تھی کہ اگر ایسا جائزہ صحابہ کرام کے بارے بھی لیا جاتا تو اس سے بھی زیادہ غلیظ مواد جمع ہو جاتا۔  تو یہاں یہ واقعہ نقل کرنے کے دو مقصد ہیں؛ ایک یہ کہ جماعت میں ایک گروہ ہمیشہ سے ایسا موجود رہا ہے کہ جو اپنی جماعت کو حضرات صحابہ کی جماعت سے نسبتا زیادہ صاف ستھرا سمجھتا رہا ہے۔ دوسرا اگر سید مودودی کو یہ سوال درپیش ہی تھا کہ خلافت سے ملوکیت تک کا سفر اسلامی ریاست کیسے طے کرتی ہے تو اس کے لیے بہترین کیس اسٹڈی خود جماعت اسلامی تھی نہ کہ حضرات صحابہ کی جماعت۔ ڈاکٹر اسرار احمد رحمہ اللہ کی اس کتاب میں آپ کو وہ مکمل تاریخ مل جاتی ہے بلکہ ڈاکٹر صاحب کا تبصرہ بھی کہ جماعت نے شورائیت سے آمریت اور  جمہوریت سے ملوکیت کی طرف کا سفر کیسے طے کیا۔  تو ہم یہ کہتے ہیں کہ اگر سید مودودی کو اس سوال کا جواب دینا تھا تو جائزہ کمیٹی کی رپورٹ پبلش کر دیتے جسے آج تک ٹاپ سیکرٹ رکھا گیا ہے۔ مطلب صحابہ کی برائیاں پھیلاؤ  کہ وہ حقیقت ہے اور اور اس سے سیکھنے کو ملے گا۔ لیکن جو اپنی تاریخ ہے، اور وہ اپنے ہی لوگوں نے مرتب کی ہے، اس کو چھپا لو کہ سید مودودی پر طعن آئے گا۔ تو کیا اس جائزہ رپورٹ کی اشاعت سے یہ سیکھنے کو نہیں ملے گا کہ ایک تحریک اسلامی کیسے زوال کا شکار ہوتی ہے؟ تا کہ آئندہ کی تحریک اسلامی کی رہنمائی ہو سکے۔  تو یہ بار بار یہ کہتے ہیں کہ کیا صحابہ معصوم ہیں؟ کیا صحابہ معصوم ہیں؟ بھئی  صحابہ معصوم نہیں ہیں لیکن اس کا یہ مطلب بھی نہیں کہ وہ تم سے بھی گئے گزرے ہیں۔ اور یہی توخلافت وملوکیت نے ثابت کیا ہے۔ سید مودودی کے ایک قریبی ساتھی نے خلافت وملوکیت پڑھنے کے بعد سید مودودی سے کہا کہ اب ان کے ساتھ رضی اللہ عنہ لکھنے کو دل نہیں کرتا اور سید مودودی نے صرف انا للہ کہا۔ اور آج بھی یہ رجحان جماعت میں موجود ہے۔ ہماری پوسٹوں کے نیچے کمنٹس میں معاویہ معاویہ لگے ہوئے ہیں، رضی عنہ نہیں لکھتے، توجہ دلانے پر بھی نہیں لکھتے۔ تو جماعت سے وقتا فوقتا بڑے بڑے لوگ علیحدہ ہوئے ہیں ناں۔ مولانا علی میاں، مولانا منظور نعمانی، مولانا عبد الغفار حسن، مولانا  امین احسن اصلاحی اور ڈاکٹر اسرار احمد رحمہم اللہ وغیرہ تو یہ سب غلط تھے، بس  سید مودودی صحیح تھے؟ سید مودودی کی تقریر جو ماچھی گوٹھ 1957ء میں بیان ہونے سے رہ گئی تھی تو اسے بعد میں جماعت کے بعض حلقوں نے پبلش کیا اور پھر ڈاکٹر اسرار احمد رحمہ اللہ نے بھی پبلش کیا، وہ واقعی میں پڑھنے والی ہے۔  خود سید صاحب یہ کہہ رہے ہیں کہ میری جماعت میں میرے قریبی ساتھیوں کی زبان وقلم پر یہ باتیں آ رہی ہیں  کہ جماعت میں میری شخصیت کا ایک بت تیار ہو چکا ہے، میری حیثیت ایک پیر کی سی بن گئی ہے اور میرے مریدوں کی ایک جماعت ہے، جماعت میں میری بات  دلیل کی بجائے لوگوں کی میری شخصیت کے ساتھ اندھی تقلید کی وجہ سے چلتی ہے۔ اسی تقریر میں مولانا نے اپنے ان خیالات کا اظہار بھی کیا ہے کہ شخصیت پرستی کے بغیر کوئی تحریک کامیاب نہیں ہو سکتی، یہی وجہ ہے کہ عوام الناس کے سامنے حضرات انبیاء کی شخصیات سامنے رکھی گئیں۔ پھر اسی تقریر میں فوج کی مثالیں بیان کر کر کے ثابت کرنے کی کوشش کی گئی ہے کہ کوئی اسلامی تحریک آمریت کے نظم کے بغیر کامیاب نہیں ہو سکتی۔ تو جماعت کے مخلص دوست کہیں گے کہ حافظ صاحب یہ سب باتیں کرنے کا فائدہ، ان سے فتنہ پیدا ہو گا۔ تو یہی بات ہم خلافت وملوکیت کی بابت بھی کرتے ہیں تو آپ مودودی صاحب کا دفاع کیوں کرتے ہیں؟ یعنی آپ کو اپنی جماعت کا امیج اتنا محبوب ہے کہ اپنی ہی جماعت کے سینئر اراکین کی طرف سے تیار کردہ جائزہ کمیٹی کی رپورٹ یا سید مودودی کے خلاف چارج شیٹ کو آج تک چھپائے بیٹھے ہیں لیکن صحابہ کرام کی جماعت  کے امیج کی ذرا پروا نہیں اور اسے ایک تحقیقی سوال  کی نذر کرنا چاہتے ہیں کہ خلافت سے ملوکیت تک کا سفر کیسے طے ہوتا ہے!  تو اس  سوال کے جواب کے لیے سید مودودی  کی کتاب خلافت ملوکیت کی بجائے ڈاکٹر اسرار احمد کی کتاب "تاریخ جماعت اسلامی کا ایک گمشدہ باب" بہت موزوں اور مناسب ہے۔ پھر کہتے ہیں کہ کیا ہم تاریخ بیان نہ کریں؟ تو ضرور کریں، لیکن صحابہ کی تاریخ بیان کرنے کے ساتھ ذرا اپنی جماعت کی بھی تاریخ بیان کریں جو خود اس جماعت کے سینئر اراکین کی مرتب کردہ ہے۔ ذرا کبھی مولانا امین احسن اصلاحی اور سید مودودی کی باہمی خط وکتابت پبلش کریں تو سہی؟ یہ بھی تو تاریخ ہے ناں۔ تحریک کے عروج وزوال کی تاریخ اور اس کے اسباب، کتنی اہم بحث ہے، خاص طور ایک تحریک اسلامی کے لیے۔ ایک دوست نے کہا کہ ساری غلطیاں مودودی سے ہی ہوئی ہیں، کیا ڈاکٹر اسرار سے کوئی نہیں ہوئی، اس کو بھی بیان کریں تو آپ کی حقیقت کا پتہ چلے۔ ایک بات تو یہ ہے کہ ڈاکٹر اسرار احمد کا خلافت وملوکیت کے بابت وہی موقف ہے جو عام اہل سنت کا ہے۔ ڈاکٹر اسرار احمد کا کہنا تھا کہ امیر معاویہ رضی اللہ عنہ کی خلافت، خلافت راشدہ نہیں تھی لیکن خلافت تھی۔ تو ڈاکٹر اسرار احمد ضرور یہ کہتے ہیں کہ ڈیکلائن آیا تھا لیکن یہ کہ صحابہ کرام بیت المال میں خیانت کرتے تھے؟ تو یہ ڈاکٹر اسرار نہیں کہتے، بلکہ اس حوالے سے سید مودودی پر نقد کرتے ہیں کہ انہوں نے حضرات صحابہ کو عام انسان سے بھی گیا گزرا دکھا دیا۔  تو ڈاکٹر اسرار رحمہ اللہ کو میں اس لحاظ سے ایپری شیئیٹ کرتا ہوں کہ انہوں نے غالبا 86ء میں پورے ملک سے تمام مسالک کے چوٹی کے علماء کو مدعو کیا اور کہا کہ یہ میری فکر ہے، اور یہ میری جماعت کے ارکان آپ کے سامنے ہیں۔ میں نے اگر انہیں گمراہ کیا ہے تو ان کی صحیح رہنمائی کر دیں۔ اور تین دن تک ڈاکٹر اسرار کے خلاف تقریریں ہوتی رہیں اور وہ خاموشی سے سنتے رہے اور خود ایک لفظ نہیں بولے۔ جماعت والے تو ہمیں ہماری وال پر اجازت دینے کے روادار نہیں ہیں کہ سید مودودی کے بارے کوئی بات کریں چہ جائیکہ منصورہ میں تمام مسالک کے علماء کو مدعو کیا جائے اور کہا جائے کہ جو آپ کو جماعت سے اختلاف ہے، اس کو یہاں جماعت کے اراکین کے سامنے بیان کر کے ان کی رہنمائی کریں۔  آج اگر کوئی سید مودودی کے بارے کہہ دے کہ وہ جماعت کا پیسہ کھا جاتے ہیں تو کیسا رد عمل آئے گا؟ بھئ کبھی سید مودودی صاحب کے بیٹے حیدر فاروق مودودی کے یو ٹیوب پر انٹر ویو بھی دیکھ لیں کہ وہ کیا کہہ رہے ہیں۔ وہ کہہ رہے ہیں کہ ہمارے أبا نے ہمیں جماعت سے ایسے دور رکھا جیسے کوئی افیونچی یعنی افیون بیچنے والا اپنی أولاد کو افیون سے دور رکھتا ہے۔ اب اس کے جواب میں کہیں گے کہ وہ ناخلف أولاد ہے، اسے تو سید مودودی نے گھر سے دو دفعہ نکالا تھا وغیرہ وغیرہ۔ تو کبھی تم نے اس بات کی بھی تحقیق کی ہے کہ جن راویوں سے سید مودودی خلافت وملوکیت میں روایتیں نقل کرتے ہیں، وہ بھی گھر سے نکالے ہوئے تھے یا نہیں؟  پھر سید مودودی کی ایک أولاد، نہ بیٹا نہ بیٹی، جماعت میں ہے۔ اس کی تائید تو دوسرے بیٹے خالد فاروق کے انٹرویو سے بھی ہوتی ہے۔ پھر حیدر فاروق جو سید کے گھر کی شہادت ہے، کا یہ کہنا کہ خرم مراد نے مجھے کہا کہ تیرے أبا کی کتابیں کون پڑھتا ہے، لوگ تومجھے پڑھتے ہیں۔ پھر حیدر فارو ق مودودی کا یہ کہنا کہ سید مودوی نے اپنی جماعت کا دستور مولانا أبو الکلام آزاد کو دکھلایا تو انہوں نے تبصرہ کیا کہ ایک فاشسٹ تنظیم کا دستور لکھ دیا ہے۔ پھر حیدر فاروق مودودی نے جو جماعت کے سینئر اراکین کی کرپشن کے واقعات کھولے ہیں، یہ بھی تو تاریخ ہے، بیان کرو ناں، چھپاتے کیوں ہو؟  کیا سید مودودی اور جماعت کے سینئر اراکین معصوم ہیں؟   تو تمہارے پاس اس کا یہی جواب ہے ناں کہ راوی جھوٹے ہیں۔ تو یہی جواب دوسروں کے پاس اس تاریخ کے بارے میں بھی ہے جو سید مودودی نے حضرات صحابہ کے بارے نقل کی ہے۔ وہاں تو تاریخ دو تین سو سال بعد نقل ہو رہی ہےاور درمیان میں اتنے واسطے موجود ہیں جبکہ یہاں أولاد تاریخ رقم کر رہی ہے اور جماعت کے سینئر اراکین جو اس سے علیحدہ ہو گئے اور جنہیں ایک دنیا ثقہ جانتی اور مانتی ہے۔ کیا ان کی لکھی ہوئی تاریخ کو مانتے ہو کیا؟ اگر مانتے ہو تو سید مودودی غلط ثابت ہو جاتے ہیں، اگر نہیں مانتے تو ثقہ راویوں کی روایت کو رد کر رہے ہو۔  اب یہ سب پڑھ کر مرچیں لگیں گی، کیوں؟ اس لیے کہ تمہیں سید مودودی سے سچا تعلق ہے۔ تو ایسا ہی سب کچھ پڑھ کر حضرات صحابہ سے سچا تعلق رکھنے والے بھی کرب کی کیفیت میں آ جاتے ہیں کہ تعلق چیز ہی ایسی ہے۔ تمہیں اگر حضرات صحابہ سے ویسا تعلق نصیب نہ ہوا جو تمہارا سید مودودی سے قائم ہو گیا تو یہ تمہارا قصور ہے، دوسروں کا نہیں۔ تو دوسروں کے تعلق کا احترام کرو، لوگ تمہارے تعلق کا احترام کریں گے۔ اس امت کا تو امیر معاویہ رضی اللہ عنہ سے وہی تعلق ہے جو عبد اللہ بن مبارک کے اس قول میں ہے کہ اگر ہزار عمر بن عبد العزیز رحمہ اللہ جمع ہو جائیں تو معاویہ کے اس گھوڑے کی ناک میں پہنچنے والی دھول کے برابر نہیں ہیں جو رسول اللہ صلی اللہ علیہ وسلم کے ساتھ جہاد کرتے ہوئے حاصل ہوئی، رضی اللہ عنہ۔ اور یہ عمر بن عبد العزیز سب کے نزدیک خلیفہ راشد ہیں۔ تو سید مودودی نے امیر معاویہ رضی اللہ عنہ کو خائن لکھا، تاریخ کی کتابوں کی حوالے دیے حالانکہ کی تاریخ ہی کی کتابوں سے ثابت ہوتا ہے کہ وہ خائن نہیں تھے بلکہ تاریخی مصادر سے یہ واقعہ نقل کرنے میں محقق کی خیانت اور اپنے ہی بنائے ہوئے تحقیقی اصول کی خلاف ورزی ثابت ہوتی ہے کہ اگر ہمیں صحابہ کرام کے بارے کوئی ادنی سی بھی تاویل مل جائے گی تو ہم تاویل کریں گے۔ ہم تو محقق کا نام بھی نہیں لے سکتے لیکن وہ امیر معاویہ رضی اللہ عنہ کا نام لے سکتے ہیں۔ اس سے اندازہ لگا لیں کہ کس کی شخصیت  کا بت بڑا ہے۔ تم تاریخ کے حوالے درست ثابت کرو گے تو امیر معاویہ خائن ثابت ہوں گے۔ میں انہی تاریخ کے حوالوں اور خود محقق کے تحقیقی اصول بیان کر کے جب نقد کروں گا تو خائن کہنے والا خائن ثابت ہو گا۔  تو مجھے اگر یہ انتخاب کرنا پڑے گا کہ امیر معاویہ اور کسی عام مسلمان محقق  میں سے کسی ایک کو لازما خائن مانوں تو میں عام مسلمان محقق کو ہی خائن مانوں گا۔ یہ میرے حضرات صحابہ سے تعلق کا بھی تقاضا ہے اور کتاب وسنت کی نصوص کا فہم بھی کہ وہ خیر القرون ہیں۔  جس طرح  کی روایتوں سے تم لوگ امیر معاویہ کو خائن ثابت کرنا چاہ رہے ہو،  اس سے زیادہ مستند روایتیں تو حیدر فاروق مودودی کی ہیں کہ اگر جماعت سے نکلنے والے سینئر اراکین کی روایتیں بھی جمع کر لیں تو  توابع اور شواہد کے طور اس ناخلف راوی کے بیانات کی تصدیق ہی کریں گی اور تمہارے پلے اس کے بعد کچھ باقی نہ رہے گا۔  تو کوئی مثبت کام کریں، ہم تمہارے ساتھ ہیں۔ مثبت کام یہ ہے کہ جماعت کے اراکین سے خلافت وملوکیت کو ایسے ہی چھپاؤ  جیسا کہ جماعت کے اراکین سے سید مودودی کے خلاف جائزہ کمیٹی کی چارج شیٹ کو آج تک چھپاتے چلے آئے ہو۔ باقی میں سید مودودی کو انسان سمجھتا ہوں، فرشتہ نہیں۔ میں انہیں ضال اور مضل نہیں کہتا، انہیں رحمہ اللہ لکھتا ہوں۔ ان کی حسنات، ان کی سیئات سے زیادہ ہیں لہذا ان کے کام کو مجموعی طور ایپری شیئیٹ کرنا چاہیے۔ جولوگ جماعت میں ہیں، وہ جماعت میں رہیں۔ سید مودودی علیہ الرحمۃ کے مجموعی تحریکی فکر کی تبلیغ کا فریضہ سرانجام دیں۔ لیکن ان کی خلافت وملوکیت کو کسی طور ڈیفینڈ کرنے کا گناہ اپنے کندھوں پر نہیں ڈالیں کیونکہ یہ ان کی ایک خطا ہے، خطا بھی اجتہادی نہیں کہ جس پر ثواب ملتا ہو  بلکہ محض خطا، کہ جس پر امید ہے کہ اللہ عزوجل ان سے ان کی حسنات کی وجہ سے درگزر فرمائیں گے۔ اب ڈاکٹر اسرار احمد کی ویڈیو سنیں اور سید مودودی کے لیے مغفرت کی دعا کریں۔ باقی ہم تنقید سے بالا تر نہیں ہیں، نہ ہی ہمارا کوئی امام، ضرور تنقید کریں۔ لیکن گالی نہ دیں کہ گالی کا جواب پھر گالی ہی ہے۔ اور دوسرا یہ تنقید اپنی وال یعنی اپنی مذہبی دکان پر کریں، ہماری وال آپ کے نظریات کی تبلیغ کا اڈہ نہیں ہے۔ بہت سے دوستوں کے اس بحث کو ختم کرنے پر اصرار کی وجہ سے یہ ہماری طرف سے آخری قسط ہوئی، جزاکم اللہ خیرا۔ 

##############################
https://www.facebook.com/hm.zubair.52/posts/3663537063676032
شیخ محمد بن عبد الوہاب رحمہ اللہ اور سلفیہ کی جماعت کے خلاف مراد علوی کے فتوے کا جواب ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔
