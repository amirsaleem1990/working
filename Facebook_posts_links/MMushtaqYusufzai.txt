##############################
https://web.facebook.com/MMushtaqYusufzai/posts/776480149433378?comment_tracking=%7B%22tn%22%3A%22O%22%7D
ہزار مرتبہ کابل نکو تر از دلّی است کہ آں عجوزہ عروسِ ہزار داماد است (کابل دلّی سے ہزار مرتبہ بہتر ہے کیونکہ وہ بڑھیا تو ہزار شوہروں کی بیوی رہی ہے۔) اقبال
##############################
https://web.facebook.com/MMushtaqYusufzai/posts/776257929455600?comment_tracking=%7B%22tn%22%3A%22O%22%7D
پلاسٹک بیگز اور سرمایہ دارانہ ذہنیت --------------- تو 14 اگست سے اسلام آباد میں پلاسٹک بیگز پر پابندی لگ جائے گی اور یہ قابلِ سزا جرم بن جائے گا۔ پلاسٹک کے نقصانات گنوانے پر اب سیکڑوں پوسٹس بھی لکھی جائیں گی، ٹاک شوز بھی ہوں گے، کالمز بھی لکھے جائیں گے اور سارا ملبہ گرے گا کسی ریڑی بان پر، کسی سبزی فروش پر، کسی کریانہ سٹور پر۔ واہ واہ کے ڈونگرے بھی برسائے جائیں گے اور اس شور و غوغا میں دھیان نہیں جائے گا تو اس طرف کہ کیا پلاسٹک صرف شاپرز میں استعمال ہوتا ہے؟ کیا ملٹی نینشل کارپوریشنز کی ہزاروں لاکھوں پراڈکٹس میں مسلسل پلاسٹک استعمال نہیں ہورہا؟ ذرا ارد گرد نظر تو دوڑائیے۔ گھر کے اندر ہی دیکھیے۔ صابن کا ریپر ہو، یا ہینڈ واش، پانی کی بوتل ہو، یا سوفٹ ڈرنکس کی بوتل، شیمپو ہو یا چپس کا پیکٹ، اوپر نیچے دائیں بائیں، آگے پیچھے ہر طرف پلاسٹک ہی پلاسٹک۔ لیکن ہمارا فوکس ہوگا پلاسٹک بیگز پر۔ قانون کیسے سرمایہ دارانہ نظام کا آلۂ کار بن جاتا ہے، اس تضاد سے خوب معلوم ہوجاتا ہے۔ غریب ریڑی بان کو سزا دی جائے گی اور ملٹی نیشنل کارپوریشنز پلاسٹک کا زہر بیچ کر کروڑوں کماتی رہیں گی۔
##############################
https://web.facebook.com/MMushtaqYusufzai/posts/777143709367022?comment_tracking=%7B%22tn%22%3A%22O%22%7D
گران افغانستان
##############################
https://web.facebook.com/MMushtaqYusufzai/posts/777074392707287?comment_tracking=%7B%22tn%22%3A%22O%22%7D
خو دا زڑہ مے راتہ وائی، دا ھڈوکی مے گونڑیگی چہ اخر بہ سوک اوچت کڑی د جانان د مخ نقاب!  (غنی خان) ------ (لیکن میرا دل یہ کہہ رہا ہے اور میرا وجود گنگنا رہا ہے کہ آخر کوئی محبوب کے رخ سے نقاب ہٹا ہی دے گا!)
##############################
https://web.facebook.com/MMushtaqYusufzai/posts/777655872649139?comment_tracking=%7B%22tn%22%3A%22O%22%7D
جمہوری اقدار پر ٹسوے بہانے کے بجاے  ہر پارٹی اپنے بِکے ہوئے گھوڑوں کے خلاف  دستوری اور قانونی کارروائی کرے۔جمہوری اقدار پر ٹسوے بہانے کے بجاے  ہر پارٹی اپنے بِکے ہوئے گھوڑوں کے خلاف  دستوری اور قانونی کارروائی کرے۔
##############################
https://web.facebook.com/MMushtaqYusufzai/posts/777417202673006?comment_tracking=%7B%22tn%22%3A%22O%22%7D
سینیٹ اور کرپشن ----------- پاکستان کے پہلے دستور (1956ء) کی رو سے پارلیمنٹ کا ایک ایوان تھا اور اس میں دونوں صوبوں (مشرقی و مغربی پاکستان) کی برابر سیٹیں تھیں۔ (آبادی کی بنا پر مشرقی پاکستان کی اکثریت کے مقابلے کےلیے مغربی پاکستان کے صوبوں اور ریاستوں کو 1955ء میں ملا کر ایک یونٹ، یعنی ایک صوبہ، بنادیا گیا تھا۔)  1962ء کے دستور کے تحت بھی یہی بندوبست رہا۔ 1973ء کے دستور میں پارلیمنٹ کے دو ایوان بنادیے گئے۔ ایوانِ زیریں، قومی اسمبلی، کےلیے اصول یہ طے پایا کہ یہاں سیٹیں آبادی کی بنیاد پر دی جائیں گی اور ایوانِ بالا، سینیٹ، کےلیے اصول یہ طے پایا کہ یہاں چاروں صوبوں کو برابر کی نمائندگی دی جائے گی۔ گویا سینیٹ کو وفاق کی علامت بنادیا گیا۔ تاہم سینیٹ کو وفاق کی علامت بننے میں کئی مسائل کا سامنا کرنا پڑا: مثلاً پاکستان میں صرف صوبے ہی تو نہیں تھے؛ قبائلی علاقے بھی تھے۔ چنانچہ وفاق کے زیر انتظام قبائلی علاقوں کےلیے الگ سیٹیں مختص کی گئیں جبکہ صوبوں کے زیر انتظام قبائلی علاقوں کےلیے ایسا کوئی بندوبست نہیں کیا گیا کیونکہ انھیں صوبوں کا ہی حصہ مان لیا گیا۔ (پچیسویں ترمیم کے وقت جب قبائلی علاقے صوبہ خیبر پختونخوا میں ضم کیے گئے تو قبائلی علاقوں کی مخصوص نشستیں ختم ہوگئیں۔ ) پھر وفاقی دار الحکومت کےلیے نمائندگی کا مسئلہ اور پھر بالخصوص جنرل ضیاء اور جنرل مشرف کے دور میں اور پھر اٹھارویں ترمیم کے موقع پر ٹیکنوکریٹس ، علما، خواتین اور اقلیتوں کےلیے مخصوص نشستوں کا معاملہ یوں اٹھا کہ سینیٹ میں چار صوبوں کی برابر کی نمائندگی کے اصول کئی طریقوں سے پامال ہوگئے۔ یوں ہوتے ہوتے وفاق کی علامت والی بات بیچ میں کہیں رہ گئی اور سینیٹ میں دیگر امور کا بھی خیال رکھا جانے لگا۔ امریکا میں سینیٹ میں تمام ریاستوں کی برابر کی نمائندگی ہوتی ہے (ہر ریاست  کےلیے دو سیٹیں) اور سینیٹرز کا انتخاب براہ راست ہوتا ہے۔ پاکستان میں سینیٹ کا تصور تو امریکا سے لیا گیا لیکن انتخاب کےلیے براہ راست عوام کے ووٹوں کے بجاے طریقِ کار یہ طے پایا کہ صوبوں کی چودہ نشستوں (اور اسی طرح علما، ٹیکنوکریٹس و اقلیتوں کی مخصوص نشستوں) پر انتخاب صوبائی اسمبلی کے ممبران کریں گے۔ اس طرح کرپشن کےلیے باقاعدہ گنجائش پیدا کرلی گئی۔ ذرا سوچیے کہ صوبہ پنجاب سے چودہ سینیٹرز کا انتخاب اگر براہ راست عوام کے ووٹوں سے ہوتا تو کتنی بڑی کیمپین کی ضرورت ہوتی لیکن جب چودہ نشستوں کےلیے پنجاب کی صوبائی اسمبلی کے 371 ارکان کو الیکٹورل کالج کی حیثیت حاصل ہوگئی تو ایک نشست کےلیے 27 ارکان اسمبلی کا ووٹ کافی ہوا۔ گویا پنجاب سے سینیٹ کے الیکشن کےلیے امیدوار نے 27 ارکان ہی پر محنت کرنی ہے اور اگر انتخاب بلوچستان سے ہو تو صرف 5 ارکان اسمبلی ہی کی ضرورت ہوتی ہے (بلوچستان اسمبلی میں 65 ارکان ہوتے ہیں اور انھوں نے سینیٹ کےلیے 14 ارکان کا انتخاب کرنا ہوتا ہے)۔ کوئی حیرت کی بات نہیں ہے  کہ سب سے زیادہ بولیاں بلوچستان کی اسمبلی میں ہی لگتی ہیں اور "نادیدہ قوتوں" کا پسندیدہ پلے گراؤنڈ بلوچستان اسمبلی ہی ہوتی ہے جہاں عام طور پر کسی خاص سیاسی پارٹی کی اکثریت بھی نہیں ہوتی۔ سینیٹرز کو عوام منتخب نہیں کرتے اور عوام کو پتہ بھی نہیں ہوتا کہ سینیٹرز کو ملنے والے فنڈز کہاں اور کیسے استعمال ہوتے ہیں؟ ایم این ایز اور ایم پی ایز کو تو لوگوں سے ملنا پڑتا ہے اور اگلے الیکشن کے موقع پر بہت کچھ دیکھنا اور سننا بھی پڑتا ہے لیکن سینیٹرز اس جھنجھٹ سے بے نیاز ہوتے ہیں۔ ہمارے مردان سے الحاج محمد علی خان ہوتی سالہا سال سینیٹر بلکہ سینیٹ میں قائد ایوان رہے اور بہت ہی شریف اور صاحب علم آدمی تھے لیکن مردان میں ان کے حجرے کے آس پاس محلوں میں بھی کسی کو علم نہیں ہوتا تھا کہ سینیٹر صاحب کب آئے، کب گئے اور انھوں نے اس دوران میں کیا کچھ کیا؟  پھر چونکہ سینیٹرز کا کوئی تعلق عوام سے نہیں ہوتا ، اس لیے عوام کے سامنے جوابدہی کی انھیں فکر ہی نہیں ہوتی۔ سچ یہ ہے کہ پاکستان میں سینیٹ خالص طبقاتی تقسیم کی علامت ہے جیسے کسی زمانے میں برطانیہ میں ہاؤس آف لارڈز ہوتا تھا (بلکہ اب بھی کسی حد تک ہے)۔ آخر کوئی تو وجہ ہوتی ہے کہ امریکا سے آنے والے سرمایہ کار (یا سرمایہ دار) سینیٹر بننے کو ترجیح دیتے ہیں اور ان کےلیے کیا سیکولر اور کیا مذہبی، سب جماعتوں کے دروازے کھلے ہوتے ہیں۔ (اعظم سواتی، طلحہ محمود اور کئی دیگر مثالیں فوری طور پر ذہن میں آئی ہیں۔) پھر یہ بھی دیکھیے کہ سینیٹ اگر صوبوں کی نمائندگی کے اصول پر قائم ہے تو یہ کیسے ممکن ہے کہ ایک ہی گھر کے تین افراد سینیٹ کے ارکان بن جائیں؟ (ایک زمانے میں صوبہ سرحد سے سینیٹر گلزار، سینیٹر عمار اور سینیٹر وقار ہوتے تھے۔) کیا یہ گھر کی نمائندگی ہے یا صوبے کی؟ اس معاملے میں بھی سیکولر اور مذہبی جماعتیں یکساں ذمہ دار ہیں۔ 2006ء میں سینیٹ کے انتخاب کے موقع پر ایم ایم اے نے پروفیسر خورشید صاحب کو صوبہ سرحد سے سینیٹ کی جنرل سیٹ کےلیے نامزد کیا ۔ پروفیسر صاحب کی اہلیت، صلاحیت، دیانت سب کچھ ہر شک و شبے سے بالاتر ہے لیکن کیا وہ صوبہ سرحد کے نمائندے کی حیثیت رکھتے تھے؟  ایسے ادارے کےلیے انتخاب بہت بڑی سرمایہ کاری کے بغیر ممکن نہیں ہوتا اور سرمایہ کار تو سرمایہ کاری منافع کےلیے ہی کرتا ہے۔ حقیقت یہ ہے کہ سینیٹ کے ادارے کی تعمیر میں ہی خرابی کی صورت مضمر ہے۔ چنانچہ آج اگر بعض سرمایہ کاروں نے منافع کا سنہرا موقع دیکھ کر ووٹ خراب کیے، یا پارٹی لائن کی مخالفت کی، تو اس میں حیرت کی کیا بات ہے؟ آخر پارٹی نے بھی ان کا انتخاب کوئی میرٹ پر تھوڑی کیا تھا۔ کل پارٹی نے منافع لیا، آج سینیٹر نے لے لیا۔  Tit for tat
##############################
https://www.facebook.com/MMushtaqYusufzai/posts/777685362646190?comment_tracking=%7B%22tn%22%3A%22O%22%7D
چہ بے حسہ شم ورکیگم، چہ احساس لرم سوزیگم نہ طاقت شتہ د سکون ، نہ ھمت د اضطراب ! (بے حس ہوجاؤں تو فنا ہوجاؤں؛ احساس رکھوں تو جل جاؤں۔ نہ سکون برداشت کرنے کی طاقت ہے، نہ ہی اضطراب سہنے کی ہمت۔) غنی خان
##############################
https://www.facebook.com/MMushtaqYusufzai/posts/777682372646489?comment_tracking=%7B%22tn%22%3A%22O%22%7D
شکر ہے کہ پوپلزئی صاحب کو کل چاند نظر نہیں آیا۔ آ بھی کیسے سکتا تھا جبکہ چاند عید الفطر کا نہیں تھا!شکر ہے کہ پوپلزئی صاحب کو کل چاند نظر نہیں آیا۔ آ بھی کیسے سکتا تھا جبکہ چاند عید الفطر کا نہیں تھا!
##############################
https://www.facebook.com/MMushtaqYusufzai/posts/778366082578118?comment_tracking=%7B%22tn%22%3A%22O%22%7D
زکاۃ اور ٹیکس: غامدی صاحب کی پیدا کردہ غیر ضروری الجھن  ----------------------------- کسی زمانے میں غامدی صاحب کا موقف تھا کہ حکومت زکاۃ کی شرح میں تبدیلی نہیں کرسکتی اور اس نے اپنے سارے اخراجات زکاۃ کی مخصوص شرح سے حاصل ہونے والے محدود مال سے ہی پورے کرنے ہیں۔ اب ان کے نزدیک قابلِ زکاۃ اموال، نصابِ زکاۃ اور شرح کے متعلق اختیار حکومت کے پاس ہے اور یوں ان کے اور غلام احمد پرویز صاحب کے موقف میں کوئی خاص فرق باقی نہیں رہا ہے۔ اس موقف پر تفصیلی تنقید کےلیے سردست فرصت دستیاب نہیں ہے۔ فی الوقت فقہاے کرام کے موقف کا خلاصہ پیش کیا جاتا ہے۔ فقہاے کرام کا موقف یہ ہے کہ زکاۃ ایک مالی عبادت ہے۔ اس عبادت کی ادائیگی کےلیے مخصوص اموال پر مخصوص شرائط کے ساتھ مخصوص شرح سے مخصوص مقدار عائد کی جاتی ہے جو مخصوص مصارف میں خرچ کی جاتی ہے۔ اس تصور کی رو سے حکومت صرف اموال ظاہرہ پر ہی زکاۃ وصول کرسکتی ہے (اور اس پر دیگر قیود بھی لاگو ہوتی ہیں)۔ اموال باطنہ کی زکاۃ ہو، یا زکاۃ کے علاوہ دیگر واجب صدقات، ان کی ادائیگی فرد کا کام ہے اور وہ انفرادی طور پر کرتا ہے۔  باقی رہا ٹیکس کا معاملہ تو اس کا جواز اس پر منحصر ہے کہ حکومت کیا  خدمات دے رہی ہے، ان پر اس کا خرچہ کتنا ہوتا ہے اور ان اخراجات کےلیے اس کے پاس دستیاب ذرائع کیا ہیں؟ اگر خدمات جائز ہوں، اخراجات مناسب ہوں، دستیاب ذرائع سے وہ اخراجات پورے نہ ہوتے ہوں، تو حکومت ٹیکس لگا سکتی ہے، ورنہ نہیں۔  یہ خلاصہ ہوا۔ تفصیل کسی او وقت، ان شاء اللہ۔ ------------- پس نوشت: جناب ڈاکٹر عرفان شہزاد صاحب کا کہنا ہے  کہ غامدی صاحب شرح میں تبدیلی کے قائل نہیں ہیں، البتہ باقی امور میں ان کا موقف درست بیان کیا گیا ہے۔ اس پر عرض کیا: تصحیح کےلیے شکریہ قبول کیجیے۔  یہ بات اپنی جگہ حیران کن ہے کہ قابلِ زکاۃ اموال کون سے ہیں؟ کون سے اموال کو زکاۃ سے مستثنی کیا جائے؟ نصاب کیا ہو اور کتنا ہو؟ ان امور میں اختیار حکومت کو ہو تو شرح کی تبدیلی کا اختیار اس کے پاس کیوں نہیں ہوسکتا؟
##############################
https://www.facebook.com/MMushtaqYusufzai/posts/778342369247156?comment_tracking=%7B%22tn%22%3A%22O%22%7D
شریعہ اکیڈمی کی مطبوعات کی فہرست یہ مطبوعات آپ کو پچاس فی صد ڈسکاؤنٹ کے ساتھ مل سکتی ہیں۔
##############################
https://web.facebook.com/MMushtaqYusufzai/posts/781163052298421?comment_tracking=%7B%22tn%22%3A%22O%22%7D
تین سال قبل اس دن کوئٹہ میں قیامت برپا کی گئی تھی۔ اللہ شہیدوں کی شہادت قبول کرے اور ہمیں ظالموں کو کیفر کردار تک پہنچانے کی توفیق دے۔
##############################
https://web.facebook.com/MMushtaqYusufzai/posts/781162202298506?comment_tracking=%7B%22tn%22%3A%22O%22%7D
یہ سوال پچھلے سال کیا تھا لیکن اب پھر یاد آگیا ہے سابقہ فاٹا کےلیے خواتین کی مخصوص نشستوں کے انتخاب پر!
##############################
https://web.facebook.com/MMushtaqYusufzai/posts/787958081618918?comment_tracking=%7B%22tn%22%3A%22O%22%7D
اپنی خودی پہچان، او غافل افغان!  --------------- گران افغانستان تہ یومِ استقلال اومبارکی ورکوم او ورسرہ د اقبالؔ لاہوری کلام پیرزو کوم --------------- رومی بدلے، شامی بدلے، بدلا ہندستان تو بھی، اے فرزندِ کہستاں! اپنی خودی پہچان اپنی خودی پہچان او غافل افغان! موسم اچھا، پانی وافر، مٹی بھی زرخیز جس نے اپنا کھیت نہ سینچا وہ کیسا دہقان! اپنی خودی پہچان او غافل افغان! اونچی جس کی لہر نہیں ہے وہ کیسا دریاے! جس کی ہوائیں تند نہیں ہیں وہ کیسا طوفان! اپنی خودی پہچان او غافل افغان! ڈھونڈ کے اپنی خاک میں جس نے پایا اپنا آپ اس بندے کی دہقانی پر سلطانی قربان اپنی خودی پہچان او غافل افغان! تیری بے علمی نے رکھ لی بے علموں کی لاج عالم فاضل بیچ رہے ہیں اپنا دین ایمان اپنی خودی پہچان او غافل افغان!
##############################
https://web.facebook.com/MMushtaqYusufzai/posts/787951828286210?comment_tracking=%7B%22tn%22%3A%22O%22%7D
خوب گزری تھی جو مل بیٹھے تھے دیوانے دو ----------- قیصر بھائی کے ساتھ مالے، مالدیپ، میں  19 اگست 2016ء
##############################
https://web.facebook.com/MMushtaqYusufzai/posts/788563151558411?comment_tracking=%7B%22tn%22%3A%22O%22%7D
آزادی کی جنگ اور بین الاقوامی قانون (1) ----------------- آزادی کی جنگ کی شرعی حیثیت پر الگ گفتگو کی ضرورت ہے لیکن چوں کہ بعض لوگ بین الاقوامی قانون سے ناواقفیت کی بنیاد پر یہ سمجھتے ہیں کہ معاصر قانون کی رو سے اسے ناجائز سمجھا جاتا ہے ، اس لیے یہاں اس ضمن میں بین الاقوامی قانون کی کچھ تفصیلات دی جارہی ہیں ۔  بین الاقوامی قانون میں آزادی کی جنگ کے جواز اور عدم جواز پر بحث ”حق خود ارادیت“ (Right of Self-determination) کے لیے جد و جہد پر بحث کے ضمن میں شروع ہوئی۔  معاصر بین الاقوامی قانونی نظام کی ابتدا یورپ میں ”قومی ریاست“(Nation-state) کے تصور سے ہوئی۔ اس تصور کا بنیادی مفروضہ یہ تھا کہ ایک ریاست کے اندر رہنے والے لوگ ایک قوم ہیں۔ یورپ میں یہ تصور جس طرح وجود میں آیا اور جس طرح اس نے پرانے نظام کی جگہ لی اس پس منظر میں یورپ کی حد تک اس تصور سے کوئی بڑا مسئلہ پیدا نہیں ہوا، اگرچہ کہیں کہیں ایک ریاست کے اندر رہنے والے لوگ خود کو ”الگ قوم“ متصور کرکے ”آزادی“ حاصل کرنے اور ”الگ ریاست“ کی تشکیل کے لیے آواز بلند کرتے رہے۔ البتہ جب یورپی اقوام کے قبضے کے خلاف ایشیا، افریقہ اور لاطینی امریکہ میں مزاحمت کا سلسلہ شروع ہوا تو ”قومی آزادی کی جنگ“ (War of National Liberation) کے جواز اور عدم جواز پر بحث بھی شروع ہوئی۔  ظاہر ہے کہ قابض قوتیں ابتدا میں اس کے جواز کی قائل نہیں ہوسکتی تھیں، اور چوں کہ بیسویں صدی کے ربع اول تک یورپی قوموں کا تصور یہی تھا کہ ریاست کو جنگ شروع کرنے کا مطلق اختیار ہے جو اس کے اقتدار اعلی (Sovereignty)کا لازمی نتیجہ ہے، اس لیے یورپی قبضے اور تسلط کے خلاف جہاں بھی مزاحمت ہوئی اسے ناجائز قرار دیا گیا اور مزاحمت کاروں کو ”دہشت گرد“ (Terrorists) کا خطاب دیا گیا۔ یہیں سے آزادی کی جنگ اور دہشت گردی کے تعلق پر بحث شروع ہوئی۔ پھر آزادی کی جنگ لڑنے والوں نے بھی دہشت گردی کے خطاب کو اپنے لیے اعزاز سمجھنا شروع کیا اور یہ بات مشہور ہوگئی کہ ایک شخص جسے دہشت گرد کہتا ہے وہ دوسرے کے نزدیک آزادی کی جنگ لڑنے والا مجاہد ہے:  One man's terrorist is another's freedom fighter.  پہلی جنگ عظیم کے خاتمے (1918ء) پر جو بین الاقوامی نظام وجود میں آیا اس میں آزادی کی جنگ اور حق خود ارادیت کی جد و جہد کی بحث کو ایک نیا رخ دیا۔  اس جنگ عظیم میں ترکی اور جرمنی نے شکست کھائی اور ان کے زیر تسلط علاقوں پر برطانیہ، فرانس اور ان کے اتحادیوں کا قبضہ ہوگیا۔ جنگ کے دوران میں ہی انہوں نے مستقبل کے متعلق جن امور پر آپس میں اتفاق کیا تھا ان میں ایک امر یہ تھا کہ جنگ کے بعد ان علاقوں کو کس طرح تقسیم کرنا ہے، بالخصوص مشرق وسطی کے نقشے کو نئے سرے سے بنانے (Redrawing the Map of the Middle East) کا منصوبہ بنایا جاچکا تھا۔ اسی طرح افریقہ کے وہ علاقے جو اس وقت تک جرمنی کے قبضے میں تھے ان کی تقسیم کا بھی فیصلہ ہوچکا تھا۔ 1918ء میں ”میثاقِ مجلسِ اقوام“ (Covenant of the League of Nations) کے ذریعے ایک عالمی تنظیم قائم کی گئی۔ ان علاقوں کی تقسیم کے لیے میثاق کے تحت ایک ”نظامِ انتداب“ (Mandate System) وضع کیا گیا جس کے تحت طے پایا کہ یہ علاقے مختلف یورپی طاقتوں کو بطور ”ذمہ داری“ (Mandate) دیے جائیں گے اور ان یورپی طاقتوں کی ذمہ داری ہوگی کہ وہ ان علاقوں کے لوگوں کو اپنی حکومت خود چلانے (Self-rule) کا اہل بنائیں اور اس مقصد کے لیے ان کی تربیت کریں۔ پھر جب وہ اس کے اہل ہوجائیں گے تو یورپی طاقتیں ان پر قبضہ ختم کرلیں گی۔ یوں دو صدیوں سے جاری ظلم و استحصال کو ایک قانونی شکل دے دی گئی۔  اس نظام کے تحت مقبوضہ علاقوں کو تین درجوں میں تقسیم کیا گیا:  درجۂ اول (Mandate 'A'):  اس درجے میں رکھے گئے علاقوں کو کاغذات کی حد تک یہ حق دیا گیا کہ وہ اپنے اوپر قبضے کے لیے یورپی طاقتوں میں کسی کو اپنی مرضی سے چن سکتے ہیں۔ ویسے عملاً ایسا کچھ نہیں ہوا اور عراق کے امیر فیصل نے فرانس جاکر جب اس سلسلے میں مذاکرات کی کوشش کی تو کسی نے اس کی بات سنی ہی نہیں۔ ان علاقوں میں قابض یورپی طاقت کی ذمہ داری یہ تھی کہ وہ ان علاقوں کے لوگوں کو ”انتظامی امور میں مشورے اور تعاون“دیں یہاں تک کہ یہ خود اپنے پیروں پر کھڑے ہونے کے اہل ہوجائیں۔ عرب علاقے جو اس وقت تک عثمانی سلطنت کا حصہ تھے اس درجے میں رکھے گئے۔ شام کا علاقہ فرانس کے سپرد کیا گیا جبکہ عراق، فلسطین اور دریائے اردن کے پار کا علاقہ برطانیہ کو دیا گیا۔ یاد رہے کہ 1917ء میں برطانوی وزیر خارجہ بالفور نے عالمی صہیونی تنظیم کے سربراہ کے ساتھ وعدہ کیا تھا کہ جنگ کے خاتمے پر برطانیہ فلسطین میں یہودیوں کے لیے ”قومی وطن“ (National Home) کی تشکیل میں ہر ممکن مدد دے گا۔  درجۂ دوم (Mandate 'B'):  اس درجے میں زیادہ تر افریقہ کے وہ علاقے رکھے گئے جو اس وقت تک جرمنی کے مقبوضہ جات تھے۔ ان علاقوں کو مجلس اقوام کی تمام ممبر ریاستوں کی تجارت کے لیے آزاد رکھا گیا۔ البتہ قابض ریاستوں کی ذمہ داری قرار دی گئی کہ وہ ان علاقوں میں غلاموں کی تجارت اور اسلحے کی ترسیل ختم کرنے کی کوشش کریں۔ ٹانگانائیکا کو برطانیہ، بیلجیم اور پرتگال میں، جبکہ کیمرون اور ٹوگولینڈ کو برطانیہ اور فرانس میں تقسیم کردیا گیا۔  درجۂ سوم (Mandate 'C'):  اس درجے میں مغربی افریقہ اور بحر الکاہل میں جرمنی کے سابقہ مقبوضہ جات کو رکھا گیا۔ مغربی افریقہ کے علاقوں کو جنوبی افریقہ کے حوالے کیا گیا جبکہ بحر الکاہل کے علاقوں کو آسٹریلیا، نیوزی لینڈ اور جاپان میں تقسیم کیا گیا۔ مجلس اقوام کی ممبر ریاستوں کو ان علاقوں میں تجارت کی قطعاً اجازت نہیں تھی۔ واضح رہے کہ درجۂ دوم اور درجۂ سوم کے علاقوں کے لوگوں کو قابض فوج میں ملازمت کی اجازت بھی نہیں تھی۔  یہاں اس بات کی وضاحت ضروری محسوس ہوتی ہے کہ پہلی جنگ عظیم سے قبل ان یورپی طاقتوں نے جن علاقوں پر قبضہ کیا تھا ان پر وہ اپنا قبضہ قانونی طور پر جائز اور مستقل سمجھتی تھیں اور انتداب کا نظام ان کے لیے نہیں تھا۔ چنانچہ مثال کے طور پر برصغیر کو 1857ء سے ”برطانیۂ عظمی“کا حصہ سمجھا جاتا تھا اور اسے ”برطانوی ہند“ کہا جاتا تھا۔ برطانیہ کے بادشاہ کے القابات میں ایک لقب ”شہنشاہِ ہند“ کا بھی تھا۔  1919ء کے ورسائی معاہدے (Treaty of Versailles) میں یورپ کی حد تک علاقائی تنازعات کے حل بھی کوشش کی گئی۔  چنانچہ جرمنی کے مقبوضہ علاقے ”طاس ِسار“ (Saar Basin) کو فرانس کے قبضے میں دیا گیا تاکہ جرمنی کے حملے سے فرانس کو جو نقصان پہنچا اس کی تلافی ہوسکے! البتہ ساتھ ہی طے پایا کہ اس علاقے کے لوگوں سے پندرہ سال بعد استصواب رائے (Plebiscite) کیا جائے گا۔ 1935ء میں کیے گئے استصواب رائے میں لوگوں کی غالب اکثریت نے جرمنی کے ساتھ الحاق کے حق میں رائے دی۔  1864ء میں جرمنی نے ڈنمارک سے شمالی اور مرکزی شلیز وگ (Schlezwig) کے علاقے قبضے میں لیے تھے۔ یہاں جب استصواب رائے کیا گیا تو شمالی علاقے نے ڈنمارک کے ساتھ اور مرکزی علاقے نے جرمنی کے ساتھ الحاق کو اختیار کیا۔  ایک اور استصواب رائے کے ذریعے بالائی سلیشیا (Upper Silesia) کو جرمنی اور پولینڈ کے درمیان تقسیم کردیا گیا۔  (جاری)
##############################
https://web.facebook.com/MMushtaqYusufzai/posts/788324771582249?comment_tracking=%7B%22tn%22%3A%22O%22%7D
شہباز شریف کو تو چلیں قمر درد ہے لیکن باقی سیاستدان  توسیع کے خلاف کب بولیں گے؟شہباز شریف کو تو چلیں قمر درد ہے لیکن باقی سیاستدان  توسیع کے خلاف کب بولیں گے؟
##############################
https://web.facebook.com/MMushtaqYusufzai/posts/789781591436567?comment_tracking=%7B%22tn%22%3A%22O%22%7D
وقف اور بیت المال شخصِ اعتباری نہیں ہیں ۔  ---------------------------------- تین سال قبل کی تحریر جو آج صحیح موقع پر سامنے آئی ہے۔ ۔۔۔۔۔۔۔۔۔۔۔ ممتاز عرب عالم الخیاط نے وقف کو شخص اعتباری ماننے کے لیے سب سے مضبوط کیس بنایا ۔بعد کے لوگوں نے انھی کے دلائل کو اپنے الفاظ میں پیش کرنے کی کوشش کی ہے ۔  الخیاط کے موقف کا خلاصہ یہ ہےکہ وقف کا ناظر (caretaker/administrator) وقف کے لیے دین لے سکتا ہے جو وقف کے فوائد (جنھیں اصطلاحاً "غلۃ" کہا جاتا ہے ) سے ادا کیا جاتا ہے ، یہاں تک کہ اگر یہ ناظر تبدیل کیا جائے اور اس کی جگہ کسی اور شخص کو ناظر مقرر کیا جائے تو دین کا مطالبہ پچھلے ناظر کے بجاے نئے ناظر سے کیا جائے گا جو اسے وقف کے غلہ سے ادا کرے گا ۔ اس سے خیاط نے یہ فرض کیا کہ گویا حقوق اور فرائض وقف کے ہی ہیں اور اس طرح وقف ایک "شخص ِ اعتباری " ہوگیا !  یہ موقف بہت ہی غلط مفروضات پر قائم ہے ، نہ صرف شخص اعتباری کے تصور کے متعلق بلکہ وقف کے متعلق بھی !  پہلے وقف کی طرف آئیے ۔  وقف ہے کیا چیز ؟ لغوی طور پر تو وقف کا مطلب ہے "روک دینا " لیکن یہاں کیا روکنا مراد ہے ؟ امام ابو حنیفہ کہتے ہیں کہ اس سے مراد یہ ہے کہ "عین کو واقف (وقف وجود میں لانے والے ) کی ملکیت پر روک دیا جائے " ( حبس العین علی ملک الواقف ) ۔ صاحبین کا موقف اس کے برعکس یہ ہے کہ "عین کو حکماً اللہ تعالیٰ کی ملکیت پر روک دیا جاتا ہے " ( حبس العین علی حکم ملک اللہ ) ۔  اب پہلی بات تو یہ ہے کہ ملکیت کا روک دینا ، کہ آگے اس کی منتقلی کسی صورت نہ ہو ، جیسا کہ وقف کی جانے والی عین کے بارے میں قاعدہ ہے کہ : لا تباع و لا توھب و لا تورث ( نہ اسے بیچا جاسکتا ہے ، نہ ہبہ کیا جاسکتا ہے ،نہ وہ کسی کو میراث میں مل سکتی ہے ) ، تو یہ شریعت کے عام قواعد کے خلاف ہوا ۔ عین کی ملکیت کی آگے منتقلی ہی اصل قاعدہ ہے ۔ اسی لیے وقف کو "خلاف القیاس " کہا جاتا ہے ۔  دوسری بات یہ ہےکہ وقف کے فوائد جن لوگوں کو ملیں گے ( موقوف لھم ) ان فوائد کے بدلے ان پر اس وقف کو پہنچنے والے نقصانات کی ذمہ داری اٹھانے کا فریضہ بھی عائد ہوتا ہے کیونکہ اگر وہ فائدہ اٹھائیں اور نقصان کے لیے ذمہ دار نہ ہوں تو یہ فائدہ ربا ہوجائے گا ! قاعدہ یہی ہے کہ : الخراج بالضمان( کسی سے شے سے آپ تبھی فائدہ اٹھاسکتے ہیں جب اس کے نقصان کی ذمہ داری بھی آپ اٹھائیں ) ۔ چناں چہ جس طرح آپ کا خادم یا غلام آپ کو فائدہ دیتا ہے تو اس خادم یا غلام کا خرچہ بھی آپ کو اٹھانا پڑتا ہے ، اسی طرح موقوف لھم جب وقف سے فائدہ اٹھاتے ہیں تو عین موقوفہ کا خرچہ اور عین موقوفہ کو پہنچنے والے نقصان کی ذمہ داری اٹھانے کا فریضہ بھی ان پر عائد ہوتا ہے ۔ ( والعین بمنزلۃ الخادم و العبد ، لان الخراج بالضمان ، وصار کنفقۃ العبد ۔ )  تیسری بات یہ ہے کہ ناظر کی قانونی حیثیت موقوف لھم کے وکیل (agent) کی ہے ۔ وکالت کے متعلق حنفی فقہ کا قاعدہ یہ ہے کہ وکیل جب کوئی چیز خریدتا یا فروخت کرتا ہے تو تیسرا فریق براہ راست اصیل (principal)سے مطالبہ نہیں کرسکتا ، نہ ہی اصیل براہ راست تیسرے فریق سے مطالبہ کرسکتا ہے بلکہ تیسرا فریق بھی وکیل سے اور اصیل بھی وکیل سے مطالبہ کرے گا ، اگر چہ ملکیت تیسرے فریق سے اصیل کو اور اصیل سے تیسرے فریق کو منتقل ہوجاتی ہے ۔ اسے عقد کے "حقوق" اور "حکم " میں فرق کہتے ہیں ۔ حکم سے مراد ملکیت کی منتقلی ہے ۔ حقوق سے مراد عقد پر عمل درآمد (performance)ہے ۔ چناں چہ تیسرا فریق خواہ مطالبہ وکیل سے کرے لیکن اصل ذمہ دار اصیل ہی ہوتاہے اور وکیل ادائیگی اصیل کے مال سے ہی کرے گا ۔ پس یہاں بھی اگر عین موقوفہ پر کوئی دین لیا گیا ہے تو خواہ مطالبہ ناظر سے کیا جائے ، ادائیگی موقوف لھم کے مال ،یعنی عین موقوفہ کے غلہ ، سے ہی کی جائے گی (و اقرب اموالھم ھذہ الغلۃ ) ۔ توجہ رہے : " موقوف لھم کے مال ،یعنی عین موقوفہ کے غلہ سے " ، نہ کہ وقف نامی کسی شخص اعتباری کے مال سے !  چوتھی بات یہ ہے کہ غلہ جس سے یہ نقصان پورا کیا جاتا ہے ، موقوف لھم کی ملکیت ہوتا ہے اور عین موقوفہ یا وقف کا جزو نہیں ہوتا ۔  پانچویں بات یہ ہے کہ نئے ناظر سے مطالبہ اس بنیاد پر کیا جاتا ہے کہ پہلے ناظر نے عقد ِ حوالہ (assignment of debt) کے ذریعے دین اس کی طرف منتقل کیا ہے ۔  آخری بات یہ ہے کہ متقدمین فقہاے کرام کیا ، متاخرین نے بھی تصریح کی ہے کہ وقف کا ذمہ نہیں ہوتا !  "وقف کا ذمہ نہیں ہوتا " کا مطلب آسان الفاظ میں یہ ہے کہ وقف کے پاس قانونی شخصیت نہیں ہوتی ؛ وقف شخص نہیں ہے !  اما الوقف ، فلا ذمۃ لہ ؛ و الفقراء (ای الموقوف لھم ) و ان کانت لھم ذمۃ لکن لکثرتھم لا تتصور مطالبتھم ؛ فلا یثبت الا علی القیم ۔  (جہاں تک وقف کا تعلق ہے تو اس کا ذمہ نہیں ہوتا ، اور فقرا کا اگرچہ ذمہ ہے لیکن ان کی کثرت کی وجہ سے ان سے مطالبہ ممکن نہیں ہے اس لیے دین قیم سے وصول کیا جاتا ہے ۔ )  خیاط اور دیگر علماے کرام ، جو وقف کو شخص اعتباری سمجھتے ہیں ، وہ شخص اعتباری کے تصور کو ہی غلط سمجھ رہے ہیں کیونکہ حسابات میں آسانی کی خاطر آپ تین افراد کو ایک تصور کرلیں تو وہ قانون کی نظر میں تین مل کر ایک شخص نہیں بن جاتے ، جیسے کئی پارٹنرز کو حسابات میں آسانی کی خاطر فرم کہا جاتا ہے لیکن فرم قانونی لحاظ سے شخص نہیں ہے ۔ شخص اس حقیقی یا فرضی وجود کو  کہتے ہیں جسے قانون ایک خاص صلاحیت جس کی رو سے اس وجود کو قانونی حقوق مل جاتے ہیں اور اس پر قانونی فرائض عائد ہوجاتے ہیں اور یہ حقوق و فرائض پھر افراد کے حقوق و فرائض سے الگ اور مستقل حیثیت رکھتے ہیں ۔ اس مفہوم میں وقف کو کبھی شخص اعتباری نہیں کہا جاسکتا ۔ اسی طرح فقہاے کرام نے کہیں بھی بیت المال کے لیے "ذمہ " نہیں مانا ۔ جن حقوق اور فرائض کو بعض اوقات بظاہر بیت المال کی طرف منسوب کیا جاتا ہے دراصل وہ تمام مسلمانوں کے حقوق و فرائض ہوتے ہیں اور چونکہ بیت المال تمام مسلمانوں کی ملک مشترک ہوتی ہے ، اس لیے ان حقوق کی ادائیگی کے لیے بیت المال کی طرف رجوع کیا جاتا ہے ۔ مثال کے طور پر کسی شخص نے قتل ِ خطا کیا اور اس کی عاقلہ نہیں ہے تو دیت کی ادائیگی کے لیے بیت المال کی طرف رجوع کیا جائے گا کیونکہ تمام مسلمان اس شخص کا عاقلہ ہیں ۔ اسی طرح کسی شخص کا کوئی وارث نہیں ہے تو تمام مسلمان اس کے وارث ہیں اور اس لیے اس کا ترکہ بیت المال میں جاتا ہے ۔  یہی وجہ ہے کہ فقہاے کرام "ریاست" نامی فرضی شخصیت کے بجاے "حکمران " کی بات کرتے ہیں ۔ ریاست ، جسے بین الاقوامی قانون نے شخص مانا ہے ، تمام وسائل کی مالک ہوتی ہے ۔ اس کے برعکس اسلامی قانون کی رو سے تمام وسائل مسلمانوں کی ملک ِمشترک (co-ownership) ہوتی ہے اور حکمران ان co-owners  کے وکیل (agent)کے طور پر ان وسائل میں تصرف کرتا ہے ۔  پس اگر ریاست کو اعتباری شخص مانا جائے تو پھر جو حدیث میں آیا ہے کہ لوگ تین چیزوں میں شریک ہیں، اس کی کوئی گنجایش باقی نہیں رہتی ۔ اسی طرح "سرکاری خزانہ" ریاست کی ملکیت ہوگی جس کی وجہ سے "شبھۃ الملک " کی بنا پر "بیت المال " سے چوری پر حد کی سزا ساقط ہونے کا جزئیہ بھی چھوڑنا پڑے گا ۔ مزید برآں ، دفینہ یا دیگر وسائل اگر کسی فرد کی ذاتی ملکیت میں بھی دریافت ہوجائیں تو وہ ریاست نامی شخص کی ملکیت ہوتے ہیں اور اسی لیے معادن اور رکاز میں خمس کے متعلق تمام جزئیات بھی دریابرد کرنی پڑیں گی ۔اسی طرح کسی شخص کی دیت بھی سرکاری خزانے سے ادا نہیں کی جائے گی کیونکہ سرکاری خزانے کو تمام مسلمانوں کی نہیں بلکہ ریاست نامی شخص کی ملکیت تصور کیا جائے گا اور اس شخص کا پہلے شخص سے جب تک موالات کا عقد نہ کیا جائے تب تک اس کے مال سے اس کے جرم کی دیت ادا نہیں کی جاسکے گی ۔ اسی طرح کسی لاوارث شخص کا ترکہ سرکاری خزانے میں کیوں جائے گا ؟  مزید آگے بڑھیے ۔ پھر ہم ریاست نامی شخص کو ٹیکس کیوں ادا کریں ؟ یہ ٹیکس تو بھتہ ہوجائے گا جب تک اس شخص کے ساتھ ہم کوئی باقاعدہ معاہدہ نہ کریں جس کی رو سے ہم اسے ٹیکس دینے کے پابند ہوں اور وہ بھی جواب میں ہمارے لیے کچھ کرنے کا پابند ہو ۔ اسی لیے جدید ریاستی نظام میں دستور کو ایک "عمرانی معاہدہ" تصور کیا جاتا ہے ۔  اس کے علاوہ بھی بہت سے نتائج ہیں جو ماننے پڑیں گے ۔
##############################
https://web.facebook.com/MMushtaqYusufzai/posts/789434744804585?comment_tracking=%7B%22tn%22%3A%22O%22%7D
پاکستان بار کونسل کا یہ مطالبہ بالکل درست ہے کہ چیف جسٹس کو جسٹس فائز عیسی کے خلاف ریفرنس کی سماعت سے الگ ہوجانا چاہیے ۔پاکستان بار کونسل کا یہ مطالبہ بالکل درست ہے کہ چیف جسٹس کو جسٹس فائز عیسی کے خلاف ریفرنس کی سماعت سے الگ ہوجانا چاہیے ۔
##############################
https://web.facebook.com/MMushtaqYusufzai/posts/790423228039070?comment_tracking=%7B%22tn%22%3A%22O%22%7D
جنرل مشرف کا کارنامہ جنرل ضیاء کے نام -------------- پچھلے سال کی ایک پوسٹ ------------------ فیس بک پر ایک عمر رسیدہ صاحب قلم کی بات کئی لوگ شیئر کررہے ہیں جو اپنی ذاتی یادداشت کی بنیاد پر کہہ رہے ہیں کہ جنرل ضیاء کے دور میں سکولوں کے نصاب میں سورۃ الانفال اور سورۃ التوبۃ کی آیات داخل کی گئیں کیونکہ مقصود یہ تھا کہ مجاہدین تیار کیے جائیں۔ یہ بزرگ باراں دیدہ پہلے بھی اس طرح کے شگوفے چھوڑتے رہے ہیں۔ ایک صاحب نے ان کی پوسٹ شیئر کی تو اس پر یہ تبصرہ کیا: ان حضرت کی بات شیئر کرنے سے قبل ایک بار تحقیق کی زحمت تو کرلیتے کہ کیا واقعی ضیاء الحق کے دور میں سکولوں کے نصاب میں سورۃ الانفال اور سورۃ التوبۃ کی آیات داخل کی گئی تھیں؟ میں نے میٹرک 1992ء میں کیا ہے اور چھٹی جماعت 1987ء سے دسویں جماعت 1992ء تک سرکاری سکول میں زیر تعلیم رہا اور میں گواہی دیتا ہوں کہ یہ جھوٹ ہے۔ یہ سوال اپنی جگہ موجود ہے کہ جنرل مشرف کے کارنامے کےلیے جنرل ضیاء کو قصوروار ٹھہرا کر یہ بزرگ باراں دیدہ حاصل کیا کرنا چاہتے ہیں؟
##############################
https://web.facebook.com/MMushtaqYusufzai/posts/790101064737953?comment_tracking=%7B%22tn%22%3A%22O%22%7D
متعہ اور مسیار میں فرق ۔۔۔ ایک عجمیوں نے پسند کیا تو دوسرا عربوں کےلیے ایجاد کیا گیا۔متعہ اور مسیار میں فرق ۔۔۔ ایک عجمیوں نے پسند کیا تو دوسرا عربوں کےلیے ایجاد کیا گیا۔
##############################
https://web.facebook.com/MMushtaqYusufzai/posts/792053441209382?comment_tracking=%7B%22tn%22%3A%22O%22%7D
انسانیت کے خلاف جرائم یا مسیحیت کے خلاف جرائم؟ -------------------------- مغربی اقوام کی چالاکی یہ ہے کہ وہ مسیحی اصطلاحات کے بجاے "انسانیت" کی اصطلاحات استعمال کرتی ہیں اور ہمارے پڑھا (کم) لکھا (زیادہ) طبقہ اپنی سادہ لوحی کی بنا پر واہ واہ کے سوا اور کچھ کرنے کے قابل ہی نہیں رہتا۔  یہ جسے آج بین الاقوامی قانون کی اصطلاح میں "انسانیت کے خلاف جرائم" کہا جاتا ہے، ان کےلیے پہلی جنگ عظیم میں "مسیحیت کے خلاف جرائم" کی اصطلاح وضع کی گئی تھی اور اس کا استعمال برطانیہ اور دیگر یورپی طاقتوں نے آرمینیا میں مسیحیوں کے خلاف عثمانیوں کے مزعومہ مظالم کے سیاق میں شروع کیا تھا۔
##############################
https://web.facebook.com/MMushtaqYusufzai/posts/792039561210770?comment_tracking=%7B%22tn%22%3A%22O%22%7D
قومی ریاستوں کے دور میں امت کا تصور -------------- کیا وہ لوگ جو امت کی موت کا نوحہ پڑھتے ہیں اور ہمیں یہ درس دیتے ہیں کہ قومی ریاستوں کے دور میں ہر قوم بس اپنی ہی فکر کرتی ہے، یہ جانتے ہیں کہ قومی ریاستوں کے اس دور میں ہی کتنی دفعہ بعض رہاستوں نے "انسانیت کے نام پر" دوسری ریاستوں میں مداخلت کی ہے؟ کیا وہ یہ بھی جانتے ہیں کہ عام طور پر یہ مداخلت جس ریاست میں کی جاتی ہے اس پر الزام یہ ہوتا ہے کہ وہ اپنے ہی باشندوں کے حقوق کی پامالی کررہی ہے؟  کیا وہ یہ بھی جانتے ہیں کہ "نفسی نفسی" یا "قومی قومی" کے اس دور میں بھی یورپی طاقتوں نے امریکا کے ساتھ مل اجتماعی دفاع کا معاہدہ کیا ہے جس کی رو سے ان میں کسی ایک پر حملہ سب پر حملے کے مترادف ہوتا ہے؟ کیا یہ جانتے ہیں اس اجتماعی حقِ دفاع کا عنوان استعمال کرکے کئی بار ان طاقتوں نے ان ملکوں پر بھی حملے میں پہل کی ہے جنھوں نے ان پر حملہ کیا ہی نہیں تھا؟ پھر کیا یہ جانتے ہیں کہ ان ممالک نے قومی ریاستوں کے اسی دور میں اقوامِ متحدہ کی تنظیم نامی ایک ادارہ بنایا ہے جس کی سلامتی کونسل کو یہ حق دیا گیا ہے کہ جب وہ یہ سمجھے کہ کسی ریاست کی جانب سے "بین الاقوامی امن کو خطرہ" ہے تو وہ اس کے خلاف فوجی کارروائی کرے؟ کیا یہ جانتے ہیں کہ اس طرح کی کارروائی اس وقت بھی کی جاتئ ہے جب بین الاقوامی امن کو خطرہ اس ملک کے "اندرونی امور" سے ہو اور یہ کہ ایسے موقع پر "اندرونی امور میں عدم مداخلت" کا اصول معطل ہوجاتا ہے؟ اس سب کچھ کی موجودگی میں یہ دعوی کیسے کیا جاسکتا ہے کہ "امت" کا دور چلا گیا ہے اور اب "قوموں" کا دور ہے؟  حقیقت یہ ہے کہ اب بھی دور امت ہی کا ہے لیکن یہ امت مغربی اقوام پر مشتمل ہے اور اس میں مسلمانوں کی حیثیت کبھی اہل ذمہ کی ہوتی ہے، کبھی اہل صلح کی اور کبھی اہل حرب کی۔ --------------
##############################
https://web.facebook.com/MMushtaqYusufzai/posts/797498707331522
شریعہ اکیڈمی کے خصوصی ٹریننگ کورسز کےلیے چترال آئے ہوئے ہیں۔ آج یونی ورسٹی آف چترال میں۔ کل چترال بار ایسوسی ایشن میں، ان شاء اللہ۔ ڈاکٹر محمد زاہد صدیق مغل صاحب، ڈاکٹر محمد عطاء اللہ خان محمود وٹو، ڈاکٹر حبیب الرحمان اور جناب سمیع الرحمان کی معیت میں۔
##############################
https://web.facebook.com/MMushtaqYusufzai/posts/796772727404120
مدرسہ ڈسکورسز کی نئی کھیپ میں شامل بعض نام دیکھ کر مزید اطمینان ہوا کہ محض خانہ پری کی یہ مشق کوئی بہت بڑا فتنہ برپا نہیں کرسکتی۔مدرسہ ڈسکورسز کی نئی کھیپ میں شامل بعض نام دیکھ کر مزید اطمینان ہوا کہ محض خانہ پری کی یہ مشق کوئی بہت بڑا فتنہ برپا نہیں کرسکتی۔
##############################
https://web.facebook.com/MMushtaqYusufzai/posts/798443647237028
اللہ تعالی جناب غامدی صاحب کو شفاے کاملہ عاجلہ مستمرہ نصیب کرے۔اللہ تعالی جناب غامدی صاحب کو شفاے کاملہ عاجلہ مستمرہ نصیب کرے۔
##############################
https://web.facebook.com/MMushtaqYusufzai/posts/802823333465726
عشرۂ محرم گزر گیا۔  کئی دانشوروں کے واپس ملحد اور "ریشنلسٹ"  بننے کا وقت آگیا۔عشرۂ محرم گزر گیا۔  کئی دانشوروں کے واپس ملحد اور "ریشنلسٹ"  بننے کا وقت آگیا۔
##############################
https://web.facebook.com/MMushtaqYusufzai/posts/802747046806688
مرگ اک ماندگی کا وقفہ ہے یعنی آگے چلیں گے دم لے کر (میرؔ)مرگ اک ماندگی کا وقفہ ہے یعنی آگے چلیں گے دم لے کر (میرؔ)
##############################
https://web.facebook.com/MMushtaqYusufzai/posts/803553286726064
خیبر پختونخوا میں تعینات شدہ نئے سول ججز کےلیے خصوصی شریعہ ٹریننگ کورس کے اختتام پر گروپ فوٹو۔ کورس خیبر پختونخوا جیوڈیشل اکیڈمی کے تعاون سے منعقد کیا گیا۔
##############################
https://web.facebook.com/MMushtaqYusufzai/posts/803505160064210
ابوحنیفہ نام کے اسماعیلی فقیہ ------------------- امامی شیعہ میں اسماعیلیوں کے متعلق عام طور پر یہ فرض کیا گیا ہے کہ ان کے ہاں فقہ نام کی کوئی چیز نہیں پائی جاتی ، یا انھیں اس کی ضرورت ہی نہیں کیونکہ ان کے "امامِ حاضر" تو حاضر ہی ہوتے ہیں اور امام کے متعلق مفروضہ یہ ہے کہ وہ براہ راست خدا سے رہنمائی حاصل کرتے ہیں۔  تاہم جب مصر میں بالآخر اسماعیلی اپنی خلافت قائم کرنے میں کامیاب ہوگئے تو پھر انھیں نظام چلانے کےلیے فقہ کی ضرورت پیش آ ہی گئی۔ اس موقع پر جس فقیہ نے آگے بڑھ کر ذمہ داری پوری کی، ان کا نام نعمان تھا اور انھوں نے ابوحنیفہ کا لقب بھی اپنے لیے استعمال کیا۔ تاریخ میں وہ قاضی ابو حنیفۃ النعمان کے نام سے مشہور ہیں اور انھوں نے 363ھ (974ء) میں وفات پائی۔ انھوں نے پہلے چار فاطمی خلفا بالخصوص چوتھے خلیفہ المعز لدین اللہ کے ساتھ کام کیا اور "اسماعیلی فقہ" مرتب کی۔ کہا جاتا ہے کہ ان کی ہر کتاب کو امام حاضر کی تائید و تصدیق حاصل تھی۔ اس لیے اسماعیلیوں کےلیے انھوں نے خاص اہمیت حاصل کی۔ قاضی ابوحنیفۃ النعمان کے متعلق کہا جاتا ہے کہ وہ ابتدا میں مالکی تھے، پھر اثنا عشری ہوئے اور آخر میں اسماعیلی ہوئے۔ ایک راے یہ ہے کہ ابتدا سے ہی اسماعیلی تھے لیکن تقیہ کرتے تھے۔ ان پر امام ابوحنیفہ کے اثر کا اندازہ ان کے نام اور لقب سے ہی لگایا جاسکتا ہے۔ بہرحال ان کی مرتب کردہ فقہ کو سنی (بالخصوص مالکی و حنفی) اور شیعہ اثنا عشری فقہ کا ملغوبہ کہا جاتا ہے۔ (تلفیق کے شوقین دوست خصوصی طور پر متوجہ ہوں۔) کوشش کروں گا کہ ان کی فقہ، بالخصوص میراث کی بعض جزئیات کا مختصر تجزیہ پیش کروں تاکہ معلوم ہو کہ سنیوں اور اثنا عشریوں کے مقابل میں اپنے امام حاضر کےلیے استدلال کی بنیاد انھوں نے کیسے میراث کے قانون پر رکھی۔  اس وقت صرف یہ دکھانا مقصود تھا کہ چاہے فقہ سے کتنے ہی تنفر کا اظہار کریں اور اہل فقہ کو اہل ظاہر کے نام کا طعنہ دیں، بہرحال اپنی فقہ مرتب کیے بغیر چارہ نہیں ہے۔ (المورد کے نوخیز مجتہدین نوٹ کرلیں۔) اور ہاں، امام شافعی نے فرمایا تھا کہ تمام لوگ فقہ میں ابو حنیفہ کے محتاج ہیں۔ اس محتاجی کا اس سے بڑا ثبوت کیا ہوسکتا ہے کہ امام حاضر کی موجودگی میں (بلکہ چار حاضر اماموں کی موجودگی میں) بھی فقہ مرتب کرنے والا امام ابوحنیفہ کے اثر سے جان نہیں چھڑا سکا۔ (ہمارے برصغیر کے اہل حدیث دوست اس پر غور کریں۔)
##############################
https://web.facebook.com/MMushtaqYusufzai/posts/804119986669394
دو فتووں کا تجزیہ -------- منسلک تصویر ایک دینی مجلے کے تازہ شمارے کی ہے۔ دو الگ استفتاءات ہیں، اور پھر ان کے جوابات ہیں۔ مجھے نتائج پر اس وقت بحث نہیں کرنی۔ ہوسکتا ہے کہ نتائج پر میرا اتفاق ہو۔ میرا سوال اس وقت یہ ہے کہ ایک ہی صفحے پر دو سوالات کے جوابات میں مفتی صاحب نے شخص اعتباری کے ماننے یا نہ ماننے کے متعلق دو بالکل ہی متعارض موقف کیوں اختیار کیے ہیں؟ اہل علم سے رہنمائی کی درخواست ہے۔
##############################
https://web.facebook.com/MMushtaqYusufzai/posts/805996213148438
بیت المال اور وقف "شخص اعتباری" نہیں ۔ (3)  ----------------------- ممتاز عرب عالم الخیاط نے وقف کو شخص اعتباری ماننے کے لیے سب سے مضبوط کیس بنایا ۔بعد کے لوگوں نے انھی کے دلائل کو اپنے الفاظ میں پیش کرنے کی کوشش کی ہے ۔  خیاط کے موقف کا خلاصہ یہ ہےکہ وقف کا ناظر (caretaker/administrator) وقف کے لیے دین لے سکتا ہے جو وقف کے فوائد (جنھیں اصطلاحاً "غلۃ" کہا جاتا ہے ) سے ادا کیا جاتا ہے ، یہاں تک کہ اگر یہ ناظر تبدیل کیا جائے اور اس کی جگہ کسی اور شخص کو ناظر مقرر کیا جائے تو دین کا مطالبہ پچھلے ناظر کے بجاے نئے ناظر سے کیا جائے گا جو اسے وقف کے غلہ سے ادا کرے گا ۔ اس سے خیاط نے یہ فرض کیا کہ گویا حقوق اور فرائض وقف کے ہی ہیں اور اس طرح وقف ایک "شخص ِ اعتباری " ہوگیا !  یہ موقف بہت ہی غلط مفروضات پر قائم ہے ، نہ صرف وقف کے متعلق بلکہ شخص اعتباری کے تصور کے متعلق بھی !  پہلے وقف کی طرف آئیے ۔  وقف ہے کیا چیز ؟ لغوی طور پر تو وقف کا مطلب ہے "روک دینا " لیکن یہاں کیا روکنا مراد ہے ؟ امام ابو حنیفہ کہتے ہیں کہ اس سے مراد یہ ہے کہ "عین کو واقف (وقف وجود میں لانے والے ) کی ملکیت پر روک دیا جائے " ( حبس العین علی ملک الواقف ) ۔ صاحبین کا موقف اس کے برعکس یہ ہے کہ "عین کو حکماً اللہ تعالیٰ کی ملکیت پر روک دیا جاتا ہے " ( حبس العین علی حکم ملک اللہ ) ۔  اب پہلی بات تو یہ ہے کہ ملکیت کا روک دینا ، کہ آگے اس کی منتقلی کسی صورت نہ ہو ، جیسا کہ وقف کی جانے والی عین کے بارے میں قاعدہ ہے کہ : لا تباع و لا توھب و لا تورث ( نہ اسے بیچا جاسکتا ہے ، نہ ہبہ کیا جاسکتا ہے ،نہ وہ کسی کو میراث میں مل سکتی ہے ) ، تو یہ شریعت کے عام قواعد کے خلاف ہوا ۔ عین کی ملکیت کی آگے منتقلی ہی اصل قاعدہ ہے ۔ اسی لیے وقف کو "خلاف القیاس " کہا جاتا ہے ۔  دوسری بات یہ ہےکہ وقف کے فوائد جن لوگوں کو ملیں گے ، یعنی  موقوف لھم  (beneficiaries) ، ان فوائد کے بدلے ان پر اس وقف کو پہنچنے والے نقصانات کی ذمہ داری اٹھانے کا فریضہ بھی عائد ہوتا ہے کیونکہ اگر وہ فائدہ اٹھائیں اور نقصان کے لیے ذمہ دار نہ ہوں تو یہ فائدہ ربا ہوجائے گا ! قاعدہ یہی ہے کہ : الخراج بالضمان( کسی شے سے آپ تبھی فائدہ اٹھاسکتے ہیں جب اس کے نقصان کی ذمہ داری بھی آپ اٹھائیں ) ۔ چناں چہ جس طرح آپ کا خادم یا غلام آپ کو فائدہ دیتا ہے تو اس خادم یا غلام کا خرچہ بھی آپ کو اٹھانا پڑتا ہے ، اسی طرح موقوف لھم جب وقف سے فائدہ اٹھاتے ہیں تو عین موقوفہ کا خرچہ اور عین موقوفہ کو پہنچنے والے نقصان کی ذمہ داری اٹھانے کا فریضہ بھی ان پر عائد ہوتا ہے ۔ ( والعین بمنزلۃ الخادم و العبد ، لان الخراج بالضمان ، وصار کنفقۃ العبد ۔ )  تیسری بات یہ ہے کہ ناظر کی حیثیت موقوف لھم کے وکیل (agent) کی ہے ۔ اب وکالت کے متعلق حنفی فقہ کا قاعدہ یہ ہے کہ وکیل جب کوئی چیز خریدتا یا فروخت کرتا ہے تو تیسرا فریق براہ راست اصیل (principal)سے مطالبہ نہیں کرسکتا ، نہ ہی اصیل براہ راست تیسرے فریق سے مطالبہ کرسکتا ہے بلکہ تیسرا فریق بھی وکیل سے اور اصیل بھی وکیل سے مطالبہ کرے گا ، اگر چہ ملکیت تیسرے فریق سے اصیل کو اور اصیل سے تیسرے فریق کو منتقل ہوجاتی ہے ۔ اسے عقد کے "حقوق" اور "حکم " میں فرق کہتے ہیں ۔ حکم سے مراد ملکیت کی منتقلی ہے ۔ حقوق سے مراد عقد پر عمل درآمد (performance)ہے ۔ چناں چہ تیسرا فریق خواہ مطالبہ وکیل سے کرے لیکن اصل ذمہ دار اصیل ہی ہوتاہے اور وکیل ادائیگی اصیل کے مال سے ہی کرے گا ۔ پس یہاں بھی اگر عین موقوفہ پر کوئی دین لیا گیا ہے تو خواہ مطالبہ ناظر سے کیا جائے ، ادائیگی موقوف لھم کے مال ،یعنی عین موقوفہ کے غلہ ، سے ہی کی جائے گی (و اقرب اموالھم ھذہ الغلۃ ) ۔ توجہ رہے : " موقوف لھم کے مال ،یعنی عین موقوفہ کے غلہ سے " ، نہ کہ وقف نامی کسی شخص اعتباری کے مال سے !  چوتھی بات یہ ہے کہ غلہ جس سے یہ نقصان پورا کیا جاتا ہے ، موقوف لھم کی ملکیت ہوتا ہے اور عین موقوفہ یا وقف کا جزو نہیں ہوتا ۔  پانچویں بات یہ ہے کہ نئے ناظر سے مطالبہ تب کیا جائے گا جب پہلا ناظر عقد ِ حوالہ کے ذریعے دین اس کی طرف منتقل کردے ۔  آخری بات یہ ہے کہ متقدمین فقہاے کرام کیا ، متاخرین نے بھی تصریح کی ہے کہ وقف کا ذمہ نہیں ہوتا !  "وقف کا ذمہ نہیں ہوتا "کا مطلب آسان الفاظ میں یہ ہے کہ وقف کے پاس قانونی شخصیت نہیں ہوتی ؛ وقف شخص نہیں ہے !  لیجیے ، علامہ شامی سےسن لیجیے :  اما الوقف ، فلا ذمۃ لہ ؛ و الفقراء و ان کانت لھم ذمۃ لکن لکثرتھم لا تتصور مطالبتھم ؛ فلا یثبت الا علی القیم ۔  (جہاں تک وقف کا تعلق ہے تو اس کا ذمہ نہیں ہوتا ؛ جن فقرا کے فائدے کےلیے مال کو وقف کیا گیا ہے ان کا ذمہ ہوتا ہے لیکن ان کی کثرت کی وجہ سے ان سے مطالبے کا تصور نہیں کیا جاسکتا؛ اس لیے دین صرف قیم (ناظر) پر ہی ثابت ہوتا ہے۔)  مجھے معلوم نہیں کہ اس تصریح کے بعد کیسے یہ دعوی کیا جاسکتا ہے کہ فقہاے کرام کے ہاں وقف کو شخص اعتباری مانا گیا ہے!  باقی رہی یہ بات کہ خیاط اور دیگر علماے کرام جو وقف کو شخص اعتباری سمجھتے ہیں وہ شخص اعتباری کے تصور کو ہی غلط سمجھ رہے ہیں تو اس کی وضاحت کئی دفعہ کی گئی کہ شخص اعتباری اسے نہیں کہتے کہ حسابات میں آسانی کی خاطر آپ تین افراد کو ایک تصور کرلیں ؛ بلکہ اسے کہتے ہیں کہ ایک وجود کو وہ صلاحیت مل جاتی ہے جس کی رو سے اس وجود کو قانونی حقوق مل جاتے ہیں اور اس پر قانونی فرائض عائد ہوجاتے ہیں ۔ اس مفہوم میں وقف کو کبھی شخص اعتباری نہیں کہا جاسکتا ۔  -------------------- ختم شد
##############################
https://web.facebook.com/MMushtaqYusufzai/posts/805987779815948
بیت المال اور وقف "شخص اعتباری" نہیں ۔ (2)  -------------------------- اعتباری شخصیت کے نہ ماننے کی بنیادی وجہ یہ ہے کہ اسلامی قانون کی رو سے "شخصیت" کے لیے "ذمۃ " ضروری ہے اور ذمہ سے مراد وہ عہد ہے جو انسانوں نے اپنے پروردگار سے کیا ہے ۔ اسی عہد کی بنیاد پر اسلامی قانون نے انسان کو خطاب ِ شارع کا مستحق قرار دیا ہے اور پھر اسی خطاب ِ شارع کے نتیجے میں اس کو مکلف مانا ہے ۔ بہ الفاظ ِ دیگر ، اس عہد کے نتیجے میں انسان کو "اہلیت " حاصل ہوگئی ۔ یہ اہلیت ، جیسا کہ معروف ہے، دو طرح کی ہے : اہلیت ِ وجوب ، جس کے نتیجے میں انسان کو حقوق و فرائض حاصل ہوتے ہیں ؛ اور اہلیت ِ ادا ، جس کےنتیجے میں وہ ان حقوق و فرائض کی ادائیگی کا اہل ہوجاتا ہے ۔ اہلیت ِ وجوب کے لیے مناط "انسان ہونا " ہے ؛ جبکہ اہلیت ِ ادا کے لیے مناط "عقل " ہے ۔ پس غیر انسان کے لیے نہ ذمہ ہے ، نہ اہلیت ِ وجوب ۔ اسی لیے اصولیین بتاتے ہیں کہ اگر کسی مادی وجود کے لیے فرض بھی کیا جائے کہ وہ عقل رکھتی ہے ،تب بھی اس کے لیے ذمہ تسلیم نہیں کیاجاسکتا ۔ یہ وہ قانونی تصور ہے جو فقہاے اسلام نے قرآن و سنت پر غور و فکر کے بعد بہت تفصیل کے ساتھ وضع کیا ہے ۔ اس تصور میں اعتباری شخصیت کے لیے کوئی گنجایش نہیں ہے ۔  چناں چہ فقہاے کرام نے کہیں بھی بیت المال کے لیے "ذمہ " نہیں مانا ۔ جن حقوق اور فرائض کو بعض اوقات بظاہر بیت المال کی طرف منسوب کیا جاتا ہے دراصل وہ تمام مسلمانوں کے حقوق و فرائض ہوتے ہیں اور چونکہ بیت المال تمام مسلمانوں کی ملک مشترک ہوتی ہے ، اس لیے ان حقوق کی ادائیگی کے لیے بیت المال کی طرف رجوع کیا جاتا ہے ۔ مثال کے طور پر کسی شخص نے قتل ِ خطا کیا اور اس کی عاقلہ نہیں ہے تو دیت کی ادائیگی کے لیے بیت المال کی طرف رجوع کیا جائے گا کیونکہ تمام مسلمان اس شخص کا عاقلہ ہیں ۔ اسی طرح کسی شخص کا کوئی وارث نہیں ہے تو تمام مسلمان اس کے وارث ہیں اور اس لیے اس کا ترکہ بیت المال میں جاتا ہے ۔  یہی وجہ ہے کہ فقہاے کرام "ریاست" نامی فرضی شخصیت کے بجاے "حکمران " کی بات کرتے ہیں ۔ ریاست ، جسے بین الاقوامی قانون نے شخص مانا ہے ، تمام وسائل کی مالک ہوتی ہے ۔ اس کے برعکس اسلامی قانون کی رو سے تمام وسائل مسلمانوں کی ملک ِمشترک (co-ownership) ہوتی ہے اور حکمران ان co-owners  کے وکیل (agent)کے طور پر ان وسائل میں تصرف کرتا ہے ۔  پس اگر ریاست کو اعتباری شخص مانا جائے تو پھر جو حدیث میں آیا ہے کہ لوگ تین چیزوں میں شریک ہیں، اس کی کوئی گنجایش باقی نہیں رہتی ۔ اسی طرح "سرکاری خزانہ" ریاست کی ملکیت ہوگی جس کی وجہ سے "شبھۃ الملک " کی بنا پر "بیت المال " سے چوری پر حد کی سزا ساقط ہونے کا جزئیہ بھی چھوڑنا پڑے گا ۔ مزید برآں ، دفینہ یا دیگر وسائل اگر کسی فرد کی ذاتی ملکیت میں بھی دریافت ہوجائیں تو وہ ریاست نامی شخص کی ملکیت ہوتے ہیں اور اسی لیے معادن اور رکاز میں خمس کے متعلق تمام جزئیات بھی دریابرد کرنی پڑیں گی ۔اسی طرح کسی شخص کی دیت بھی سرکاری خزانے سے ادا نہیں کی جائے گی کیونکہ سرکاری خزانے کو تمام مسلمانوں کی نہیں بلکہ ریاست نامی شخص کی ملکیت تصور کیا جائے گا اور اس شخص کا پہلے شخص سے جب تک موالات کا عقد نہ کیا جائے تب تک اس کے مال سے اس کے جرم کی دیت ادا نہیں کی جاسکے گی ۔ اسی طرح کسی لاوارث شخص کا ترکہ سرکاری خزانے میں کیوں جائے گا ؟  مزید آگے بڑھیے ۔ پھر ہم ریاست نامی شخص کو ٹیکس کیوں ادا کریں ؟ یہ ٹیکس تو بھتہ ہوجائے گا جب تک اس شخص کے ساتھ ہم کوئی باقاعدہ معاہدہ نہ کریں جس کی رو سے ہم اسے ٹیکس دینے کے پابند ہوں اور وہ بھی جواب میں ہمارے لیے کچھ کرنے کا پابند ہو ۔ اسی لیے جدید ریاستی نظام میں دستور کو ایک "عمرانی معاہدہ" تصور کیا جاتا ہے ۔  اس کے علاوہ بھی بہت سے نتائج ہیں جو ماننے پڑیں گے ۔  ------------------- جاری
##############################
https://web.facebook.com/MMushtaqYusufzai/posts/806536226427770
بزرگانِ دیوبند کا شکریہ جنھوں نے اپنے عمل سے ہمیں لباس کے متعلق اسلامی اصول برت کر دکھادیے۔ فجزاھم اللہ تعالیٰ عن المسلمین خیرابزرگانِ دیوبند کا شکریہ جنھوں نے اپنے عمل سے ہمیں لباس کے متعلق اسلامی اصول برت کر دکھادیے۔ فجزاھم اللہ تعالیٰ عن المسلمین خیرا
##############################
https://web.facebook.com/MMushtaqYusufzai/posts/806384563109603
گھوٹکی کا سانحہ: چند نکات --------------- محض مفروضات کے بجاے قانونی حقائق پر گفتگو ہونی چاہیے۔ اس ضمن میں چند نکات پیشِ خدمت ہیں: 1۔ بچے نے استاد پر توہینِ رسالت کا الزام لگایا۔ اس الزام پر قانونی کارروائی ہونی چاہیے تھی۔ توہینِ رسالت کے الزام کی تحقیق اور تفتیش کےلیے باقاعدہ قانونی نظام موجود ہے۔ اسے حرکت میں آنا چاہیے تھا، جو نہیں ہوا۔  2۔ یہ کہنا کافی نہیں ہے کہ الزام لگانے والا چودہ سال کا بچہ تھا یا اس نے ہوم ورک نہ کرنے پر الزام گھڑا۔ واضح رہے کہ جھوٹا الزام گھڑنا بھی ایک جرم ہے اور بچہ جب 12 سال سے زائد عمر کا ہے تو اس کے خلاف قانونی کارروائی کےلیے پورا نظام موجود ہے۔ اس نظام کو حرکت میں لانے کے بجاے توہینِ رسالت کے قانون ہی کو موردِ الزام ٹھہرانا محض بدنیتی ہے، اور کچھ نہیں۔ 3۔ ایف آئی آر کاٹنے میں تاخیر کو بنیاد بنا کر مشتعل ہجوم نے مندر کو شدید نقصان پہنچایا۔ یہ اپنی جگہ مستقل جرم اور شدید گناہ ہے۔ کسی بھی قسم کا لولا لنگڑا عذر اس جرم کو جواز نہیں دے سکتا۔ رسول اللہ ﷺ نے مسلمانوں کے ہاں مقیم غیرمسلموں کو نقصان پہنچنے پر خود قیامت کے دن ان غیرمسلموں کی جانب سے مدعی بننے کا اعلان کیا تھا۔ اسی سے شناعت کا اندازہ لگائیے۔ 4۔ دونوں واقعات میں قانون کے تحت کارروائی نہ ہونے کی بنیادی ذمہ داری پولیس پر عائد ہوتی ہے۔ پولیس نے توہینِ رسالت کے ملزم کے خلاف کارروائی میں کیوں تاخیر کی اور پولیس مندر کے تحفظ کےلیے مناسب اقدامات کیوں نہ کرسکی؟ 5۔ اس وقت ضرورت اس امر کی ہے کہ ایک جانب توہین رسالت کے مبینہ ملزم کے خلاف دفعہ 295 سی کے تحت کارروائی ہو تو دوسری طرف مندر کو نقصان پہنچانے والوں کے خلاف دفعہ 295 اور 295 اے کے تحت کارروائی ہو۔
##############################
https://web.facebook.com/MMushtaqYusufzai/posts/806556446425748
شاید 16 سال پرانی ہے یہ تصویر
##############################
https://web.facebook.com/MMushtaqYusufzai/posts/807682819646444
ایک سال قبل  ----- ڈاکٹر ادریس عباسی صاحب اب آزاد جموں و کشمیر کے صدر کے سیکریٹری ہیں اور ما شاء اللہ اپنے فرائض حسن و خوبی سے سرانجام دے رہے ہیں۔
##############################
https://web.facebook.com/MMushtaqYusufzai/posts/807435456337847
یتیم پوتے کی وراثت کے متعلق ظلم و عدل کا سوال (9) ----------------------- اس قانون کے متعلق اور بھی بہت سی تفصیلات ہیں لیکن ان پر بحث کا یہ موقع نہیں ہے۔ جب میں اس قانون پر کام کررہا تھا تو اس وقت اس موضوع پر عربی، اردو اور انگریزی میں بہت کچھ پڑھا۔ عرب دنیا میں بالخصوص محمد ابو زہرہ کا کام اہم ہے۔ پاکستان میں خصوصاً جن کا کام قابلِ ذکر ہے اور جنھوں نے تمنا عمادی، پرویز اور دیگر منکرین حدیث و متجددین کے دلائل کا تفصیلی محاکمہ کیا ، ان میں مفتی محمد شفیع، مفتی رشید احمد لدھیانوی اور مولانا سید ابو الاعلی مودودی کے کام سے میں نے استفادہ کیا ۔ لیکن خدا لگتی کہوں تو سب سے زیادہ جن دو کتابوں نے متاثر کیا اور آج بھی میں ہر کسی کو وہ دونوں کتابیں تجویز کرتا ہوں، وہ دونوں وکیلوں نے لکھی تھیں:  ایک پرانی کتاب تھی اور خاص اس موضوع پر تھی، جناب غلام احمد رضوی ایڈووکیٹ کی۔ جو نسخہ میں نے استعمال کیا تھا وہ ڈاکٹر اسرار صاحب کے ادارے انجمن خدام القرآن نے شائع کیا تھا۔ اس کتاب نے ہر تمنا عمادی اور پرویز وغیرہ کی ہر دلیل کا تار و پود بکھیر کے رکھ دیا تھا۔  دوسری کتاب سپریم کورٹ کے مشہور وکیل جناب حامد خان صاحب کا ایل ایل ایم کا مقالہ ہے جو انھوں نے امریکا میں یونی ورسٹی کےلیے لکھا تھا اور اسلام کے قانونِ وراثت پر ہے ۔ اس میں ایک پورا باب اس قانون کے متعلق ہے اور ایک پورا باب وصیت واجبہ کے بارے میں ہے۔ یہ دونوں ابواب قانونی تجزیے کے شاہ کار ہیں!  کسی کو بھی اس موضوع پر کام سے دلچسپی ہو تو یہ دونوں کتابیں اس کےلیے Must Read  ہیں۔  ------------------ ختم شد
##############################
https://web.facebook.com/MMushtaqYusufzai/posts/808411552906904
لباس کے متعلق آدھی ادھوری کوشش کا نقصان ---------- یہ واقعہ تب کا ہے جب ڈاکٹر محمود احمد غازی صاحب بین الاقوامی اسلامی یونی ورسٹی کے صدر تھے۔ ان دنوں یونی ورسٹی میں نئی فیکلٹیز وجود میں آچکی تھیں اور نیو کیمپس میں منتقل ہوجانے کے بعد خواتین کیمپس اور میل کیمپس ایک ہی بڑے کیمپس میں آگئے تھے۔ یونی ورسٹی کی تاریخ میں پہلی دفعہ ان مسائل کا سامنا کرنا پڑا جو خواتین و حضرات کے کو ایجوکیشن سے عموما پیدا ہوتے ہیں اور چونکہ معاملہ اسلامی یونی ورسٹی کا تھا اس لیے محسوس بھی زیادہ ہورہا تھا۔ بعض لوگوں کے مشورے پر ڈاکٹر غازی صاحب نے کئی اقدامات اٹھائے جن میں ایک اقدام یہ بھی تھا کہ یونی ورسٹی کی طالبات اور ٹیچرز عبایا پہنیں گی۔  حسب توقع اس پر شور ہوا۔ اگرچہ اس وقت یونی ورسٹی میں زیادہ تر طالبات عبایا پہنتی ہی تھیں لیکن نئی فیکلٹیز کی طالبات اور ٹیچرز کی جانب سے مزاحمت ہوئی۔ یہ جنرل مشرف کی روشن خیالی کا دور تھا اور میڈیا کا جن نیا نیا بوتل سے نکلا تھا۔ پیالی میں طوفان اٹھا اور یونی ورسٹی کو وہ نوٹیفیکیشن واپس لینا پڑا۔ اس پسپائی کے بعد یونی ورسٹی میں مسلسل اسلامی شعائر اور مظاہر پر تنقید کا سلسلہ جاری رہا جس میں اس وقت مزید تیزی آئی جب انوار صدیقی کو صدر اور ایک ممتاز سیکولر دانشور کو ریکٹر بنایا گیا۔ اس کے بعد اسلامی یونی ورسٹی میں ہی اسلام کی بات کرنے والے بیک فٹ پر چلے گئے۔ اس طرح کی "ہاف ککڈ" کوششیں دیگر یونی ورسٹیز میں بھی ہوئیں اور مخالفت کے بعد واپس ہوئیں۔ حکمت کا تقاضا یہ ہے کہ ایسی کوئی کوشش تب تک نہ کریں جب تک اس کے خلاف ردعمل سے نمٹنے کےلیے تفصیلی ہوم ورک نہ کریں اور جب تک مخالفت اور مزاحمت کے مقابلے میں دانائی اور عزم کے ساتھ کھڑے ہونے کی صلاحیت نہ ہو۔  رد عمل کے متعلق ہوم ورک نہ ہو، یا مخالفت اور مزاحمت کے مقابلے میں دانائی اور عزم کے ساتھ کھڑے ہونے کا حوصلہ نہ ہو، تو ایسی کوشش کا فائدہ کچھ نہیں ہوتا اور نقصان بہت زیادہ ہوجاتا ہے۔
##############################
https://web.facebook.com/MMushtaqYusufzai/posts/808373542910705
ٹائی کو لازم کیا جاسکتا ہے، عبایہ کو نہیں، کیونکہ ٹائی چھوٹی ہوتی ہے اور عبایہ بڑی! دلیل اور منطق کی موت!ٹائی کو لازم کیا جاسکتا ہے، عبایہ کو نہیں، کیونکہ ٹائی چھوٹی ہوتی ہے اور عبایہ بڑی! دلیل اور منطق کی موت!
##############################
https://web.facebook.com/MMushtaqYusufzai/posts/808778766203516
کہتے ہیں: ہمیں اخلاقیات کے نفاذ کےلیے پولیس نہیں چاہیے۔ --------- مورل پولیسنگ کی ترکیب ہمارے نیم پڑھے لکھے لوگوں نے سیکھی ہوئی ہے۔ وہی استعمال کرتے ہیں۔ ایک صاحب نے پوچھا کہ آپ غیرت کے نام پر قتل کے بارے میں کیا کہتے ہیں؟ میں نے کہا ناجائز ہے لیکن بے غیرتی کے نام پر قتل اس سے بھی زیادہ ناجائز ہے۔ بھئی، ادھوری بات کیوں کرتے ہیں؟ قتل تو ناجائز ہے لیکن بے غیرتی کیا ناجائز نہیں ہے؟ الف نے ب کو ج کے ساتھ دیکھا۔ الف کو قانون ہاتھ میں نہیں لینا چاہیے۔ اس کےلیے جائز نہیں کہ وہ ب یا ج کو قتل کرے لیکن ب اور ج جو کررہے ہیں کیا یہ جائز ہے؟  اسلامی احکام کی روشنی میں برائی کو روکنا اور نیکی کی ترویج حکومت کی ذمہ داریوں میں ہے۔ مورل پولیسنگ کہہ کر آپ جان نہیں چھڑا سکتے۔ جس طرح جسمانی بیماریوں کے خلاف احتیاطی تدابیر حکومت کرسکتی ہے بلکہ حکومت کی ذمہ داری ہے، اسی طرح اخلاقی برائیوں کے خلاف بھی احتیاطی تدابیر اس کا اختیار اور اس کی ذمہ داری ہے۔  طرفہ تماشا یہ ہے کہ غیر اخلاقی پولیسنگ پر کوئی اعتراض نہیں ہے۔ ریاستی جبر سے حکومتی وسائل خرچ کرکے بے حیائی کی ترویج ہو تو یہ نیم پڑھے لکھے لوگ کبھی غیر اخلاقی پولیسنگ کی ترکیب استعمال نہیں کریں گے۔ باقی رہا کسی فرد کی زندگی کا وہ دائرہ جہاں حکومت یا دوسرے افراد کو مداخلت کی اجازت نہیں ہے تو وہ دائرہ شریعت ہی متعین کرے گی۔ نام نہاد انسانی حقوق کے مغربی سیکولر اقدار پر مبنی پرائیویسی کا تصور اس کےلیے پیمانہ نہیں ہوسکتا ۔
##############################
https://web.facebook.com/MMushtaqYusufzai/posts/808618599552866
ایئر فورس کالج میں جینز کی آزادی اور شلوار قمیص پر پابندی ----------------------------------- بحریہ یونی ورسٹی میں شلوار قمیص پر پابندی کی بات سے یاد آیا کہ برسوں پہلے جب میں پاکستان ایئر فورس انٹرمیڈیٹ کالج رسالپور میں ایف ایس سی کررہا تھا تو اسی طرح کے احمقانہ فیصلوں کا سامنا ایک دن مجھے بھی کرنا پڑا تھا۔  کالج میں ویسے تو یونیفارم کی پابندی تھی لیکن فرسٹ ایئر کے سالانہ امتحانات میں پیپرز کے بعد جب پریکٹیکل ہورہے تھے تو پہلے پریکٹیکل کے دن میں نے دیکھا کہ میرے بعض کلاس فیلو جو ایئر فورس میں بڑے آفیسرز کے بیٹے تھے یونیفارم کے بجاے جینز پہن کر آگئے تھے۔ میں نے فیصلہ کیا کہ اگلے پریکٹیکل کےلیے میں بھی یونیفارم میں نہیں آؤں گا۔ چنانچہ اگلے دن میں سفید شلوار قمیص اور واسکٹ پہن کر آگیا۔ جیسے ہی کالج کے چیف پراکٹر نے مجھے دیکھا تو تیز تیز چلتے ہوئے میرے پاس آئے اور کہا: یہ کیا؟ تم یونیفارم میں کیوں نہیں آئے؟  میں نے ادھر ادھر دیکھا اور پھر کہا:  سر وہ ایئر وائس مارشل صاحب کے بیٹے بھی یونیفارم کے بغیر آئے ہیں۔ ذرا ان سے پوچھیے۔ جو ان کا جواب ہوگا وہ میرا بھی ہے۔  غصے سے سرخ ہوئے اور ان کا غصہ کالج میں بہت مشہور تھا۔ تقریباً دھاڑ کر کہا:  میں اس سے نہیں تم سے پوچھ رہا ہوں۔  میں نے کہا:  کیوں، سر کیا اس سے پوچھنے سے روکا گیا ہے؟  غصے سے کانپنے لگے (یا کانپنے کی ایکٹنگ کرنے لگے) لیکن جب دیکھا کہ مجھ پر اثر نہیں ہورہا تو پینترا بدل کر کہا: میں کل تمھارے والد صاحب کو بلاکر ان سے کہتا ہوں کہ اسے آپ نے لکھنے کا طریقہ تو سکھایا ہے لیکن بولنے کا طریقہ بھی سکھادیں۔ (ان دنوں میرا ایک ناول میرے والد صاحب نے شائع کیا تھا۔) میں نے کہا:  سر ، وہ آپ کو کہیں گے کہ لکھنا تو اس نے خود سیکھا ہے، بولنا ہم نے سکھایا ہے! مزید طیش میں آ کر کہا: ٹھیک ہے، میں تمھیں دیکھ لوں گا۔ میں نے کہا: بصد شوق۔ مجھے دیکھنے سے دل کو سرور اور روح کو سکون ملتا ہے۔ (اس سے ملتا جلتا جملہ ابن صفی کے کسی ناول میں پڑھا تھا۔) یہ پراکٹر صاحب ہمارے بیالوجی کے ٹیچر بھی تھے اور اس دن انھی کے ساتھ پریکٹیکل بھی تھا، لیکن بحمد اللہ انھیں کچھ کرنے کی ہمت نہیں ہوسکی۔ بلکہ سیکنڈ ایئر میں وہ مجھے پسندیدہ طلبہ میں شمار کرتے تھے!
##############################
https://web.facebook.com/MMushtaqYusufzai/posts/812603909154335
شعبہ قانون، ہزارہ یونی ورسٹی، میں اسلامی قانون کے متعلق دو روزہ کورس کے پہلے مصروف دن کے اختتام پر آوٹنگ
##############################
https://web.facebook.com/MMushtaqYusufzai/posts/811465282601531
لاہور زبان و ادب کا گہوارہ ہے۔ پانچ من اکٹھے کرکے لاہوریوں نے مینڈکوں کے تولنے کا محاورہ منسوخ کردیا ہے۔لاہور زبان و ادب کا گہوارہ ہے۔ پانچ من اکٹھے کرکے لاہوریوں نے مینڈکوں کے تولنے کا محاورہ منسوخ کردیا ہے۔
##############################
https://web.facebook.com/MMushtaqYusufzai/posts/812871505794242
کیا اتنی جلدی ہماری باتوں کا اثر قبول کرلیا گیا ہے؟ ------------ 
##############################
https://web.facebook.com/MMushtaqYusufzai/posts/813413019073424
ہدایہ اور وہبہ الزحیلی کا کوئی موازنہ نہیں ہے!  ----------------------------------------------------- جناب ---!  آپ کے طویل کمنٹ میں کئی اہم باتیں ہیں۔ میں صرف وہبہ الزحیلی اور ہدایہ کے موازنے پر ہی بات کرسکوں گا۔  دونوں میں کوئی موازنہ نہیں ہے۔  وہبہ الزحیلی بہت بڑے فقیہ تھے۔ انھوں نے فقہ کی بہت خدمت کی۔ اللہ تعالیٰ انھیں غریقِ رحمت کرے۔ لیکن ان کی شاہ کار کتاب "الفقہ الاسلامی و ادلتہ" ہو، یا ان کا پی ایچ ڈی کا تھیسس - آثار الحرب فی الفقہ الاسلامی - دونوں میں ذاتی طور پر مجھے کئی سنجیدہ مسائل کا سامنا کرنا پڑا اور ایل ایل بی کے ابتدائی دو سالوں کے  بعد کبھی بھی یہ کتب میری پسندیدہ کتب میں شامل نہیں رہیں۔ اس کی وجوہات پر کسی اور وقت تبصرہ کروں گا۔ ہدایہ کا جہاں تک تعلق ہے تو وہ چیزے دیگر است!  صاحبِ ہدایہ نے چار صدیوں کی قانونی بحث کو بدایۃ المبتدی کے متن میں ایک جملے میں سمونا تھا۔ اس لیے یہ ممکن ہی نہیں تھا کہ وہ سہل انگاری کریں۔ اس کے باوجود بدایۃ المبتدی کا صرف متن پڑھیں، جو قدوری اور امام محمد کی الجامع الصغیر کے متون کو ملا کر امام مرغینانی نے تشکیل دیا ہے، تو حقیقت یہ ہے کہ بہت ہی سلیس اور بہت ہی بلیغ ہے۔ البتہ اس کے قانونی نکات کے فہم کے لیے خونِ دل صرف کرنا پڑتا ہے کیوں کہ ، جیسا کہ عرض کیا گیا، انھوں نے چار صدیوں کی قانونی کاوش کو ایک جملے میں سمونا ہوتا تھا۔ اس ایک جملے کے اسرار کھولنے کے لیے انھوں نے اختصار کے ساتھ اس کی شرح ہدایہ کی صورت میں لکھی لیکن اس ہدایہ کو decode کرنے کے لیے پیچھے کم از کم دو بزرگوں کی مفصل کتابوں ، امام سرخسی کی المبسوط اور امام کاسانی کی بدائع الصنائع، میں متعلقہ مباحث کئی دفعہ پڑھنے پڑتےہیں۔ یا امام مرغینانی کے بعد آنے والوں میں کم از کم علامہ ابن الہمام ، علامہ بابرتی اور علامہ عینی کو پڑھنا پڑتا ہے۔ کسی بھی قانونی متن کے ساتھ ایسا ہی شغل لگانا پڑتا ہے ۔ یہ شغل لگائے بغیر ہمارے کئی اہل علم "آسان اور سادہ بیان" کے چکر میں وہبہ الزحیلی کو پڑھنا کافی اور مفید سمجھنے لگتے ہیں اور نتیجتاً بالعموم اسلامی قانون کا انتہائی سطحی علم لے کر خود کو اجتہاد کے درجے پر فائز سمجھنے لگتے ہیں۔ (استثناءات بہرحال ہر جگہ ہوتی ہیں۔)  مطلب میرا صرف اتنا ہے کہ ہدایہ کا کام کچھ اور ہے اور وہبہ الزحیلی کا کچھ اور۔ زحیلی صاحب کا کام ابتدائی سطح کے طلبہ کے لیے ہے اور اس سے زیادہ نہیں۔ ہدایہ کا کام اساتذہ اور ماہرین و متخصصیں کے لیے ہے۔ اس لیے دونوں کا موازنہ نہیں بنتا۔  اگر سلاست ، ترتیب اور تسہیل کے لحاظ سے پرانوں کی کسی کتاب کا مقابلہ وہبہ الزحیلی کی کتاب سے کرنا ہو تو بدائع الصنائع کا کیجیے ۔ یہ تینوں خصوصیات بدائع الصنائع میں الفقہ الاسلامی و ادلتہ سے بدرجہا بہتر صورت میں ہائی جاتی ہیں اور فقاہت میں دونوں کا کوئی مقابلہ نہیں ہے۔  اللہ تعالیٰ وہبہ الزحیلی اور ان تمام فقہائے کرام کو، جن کے کام کے وہ خوشہ چین تھے لیکن سلاست میں بھی ان کے ہم پلہ نہیں تھے، اپنی ابدی رحمتوں سے نوازے! آمین۔ ---------- تین سال قبل کی ایک پوسٹ
##############################
https://web.facebook.com/MMushtaqYusufzai/posts/812871505794242
کیا اتنی جلدی ہماری باتوں کا اثر قبول کرلیا گیا ہے؟ ------------ 
##############################
https://web.facebook.com/MMushtaqYusufzai/posts/814205745660818
ہزارہ یونی ورسٹی میں قانون کے طلبہ اور اساتذہ کےلیے شریعہ اکیڈمی کے زیر اہتمام اسلامی قانون کے دو روزہ کورس میں 25 ستمبر 2019ء
##############################
https://web.facebook.com/MMushtaqYusufzai/posts/814926152255444
میری بدقسمتی ---------- ایک دوست نے پوچھا کہ کیا کسی اور سیاست دان کی تقریر بھی کبھی اچھی لگی ہے؟ عرض کیا: کیوں نہیں؟ کچھ عرصہ قبل بلاول کی بھی ایک تقریر اچھی لگی تھی۔ اس سے قبل محترمہ کی کئی تقاریر بہت اچھی لگی تھیں۔ جنرل ضیاء کی کئی تقاریر پسند ہیں۔  بھٹو صاحب کی تو مثال ہی نہیں ملتی۔ اور قائد اعظم تو قائد اعظم تھے۔ میری بدقسمتی البتہ یہ ہے کہ پرچی والی سرکار کی کوئی بھی تقریر کبھی بھی اچھی نہیں لگی، نہ ہی حضرت مولانا کی کسی تقریر نے کبھی متاثر کیا۔ البتہ مولانا کے انٹرویوز کمال کے ہیں اور وہ انٹرویوز ہی پر اکتفا کریں تو بہت ہی اعلی ادب تخلیق کرسکتے ہیں۔  پرچی والی سرکار کا رندھی ہوئی آواز میں "مجھے کیوں نکالا؟" کا ورد البتہ جب بھی سنوں تو دل کو سکون اور دماغ کو سرور ملتا ہے۔
##############################
https://web.facebook.com/MMushtaqYusufzai/posts/814900398924686
تقریر کے ناقدین کی پانچ اقسام ------------ یہ پانچ اقسام اچھی طرح نوٹ کرلیں تاکہ تجزیے میں آسانی ہو کہ ان پانچ گروہوں میں قدر مشترک آخر ہے کیا؟ 1۔ آزادی مارچ والے موجودہ بندوبست میں احساس محرومی کے شکار مولوی 2۔ کوٹ لکھپت کی پرچی والی سرکار کے مرید 3۔ لنڈے کے لبرلز جن کا قبلہ واشنگٹن براستہ دہلی ہے۔ 4۔ المورد کے جوابی بیانیے والے نیم دروں نیم بروں مذہبی سیکولر 5۔ موجودہ عالمی نظام کو جڑ سے اکھاڑ کر پھینکنے کے قائل داعشی انارکسٹ۔ ان پانچ گروہوں میں، یا ان کے متاثرین میں ایسے بھی ہیں جو مقام حیرت پر کھڑے ہونے کی وجہ سے تعریف کرنا بھی نہیں چاہتے اورکرنے پر مجبور بھی خود کو پاتے ہیں تو اگر مگر شروع دیتے ہیں۔ اہل علم مولانا تقی عثمانی اور شیخ حامد کمال الدین کی طرح اچھی بات پر تعریف اور غلط بات پر تنقید کرتے ہیں۔
##############################
https://web.facebook.com/MMushtaqYusufzai/posts/815286308886095
خواتین کی ڈرائیونگ اور دیگر مسائل: اصولی مخمصہ کیا ہے؟ -------------------------------------------------------- (قند مکرر) ہمارے نزدیک بنیادی سبب "سد ذریعہ" کے اصول کا کثرتِ استعمال ہے۔  یہ صحیح ہے کہ شریعت نے بعض اوقات ان کاموں سے بھی روکا ہے جو خود تو ناجائز نہ ہوں لیکن وہ ناجائز کام کے لیے ذریعے بن سکتے ہیں۔ قانون نے بھی جرم یا نقصان کے وقوع کے بعد سزا یا تلافی کے احکام دینے کے علاوہ کچھ "احتیاطی تدابیر" (preventive measure) بتائے ہیں تاکہ قانون ہمیشہ صرف reactive نہ رہے بلکہ pro-active بھی رہے۔  تاہم سد ذریعہ، یا preventive measures، کا کثرتِ استعمال ایک جانب شخصی آزادی کو مسخ کرکے رکھ دیتا ہے تو دوسری طرف اصل شرعی یا قانونی احکام کو نظروں سے اوجھل بھی کردیتا ہے اور نتیجتاً یہ اصول فرد اور معاشرے دونوں کے لیے بوجھ بن جاتا ہے۔ اسی بنا پر حنفی فقہاے کرام سد ذریعہ کے اصول کا بہت ہی کم استعمال کرتے ہیں اور جہاں کرتے بھی ہیں تو وہاں اسے "آخری دلیل" کے طور پر استعمال کرتے ہیں، یعنی جب کام دیگر دلائل کی روشنی میں ممنوع ہونا چاہیے تو ایک اضافی یا آخری دلیل سد ذریعہ کی بھی پیش کی جاتی ہے۔  البتہ دورِ مغلوبیت میں ہوا یہ ہے کہ سد ذریعہ ہی "پہلی دلیل" بن گئی ہے۔ یہ غلامانہ اور خوف کی نفسیات کا لازمی نتیجہ ہے۔ ہر نئی چیز سے بدکنا، ہر کام میں منفی پہلو تلاش کرکے اسی پر توجہ کرنا، وغیرہ۔ جب تک سد ذریعہ کو واپس اس کے اصل مقام، یعنی آخری دلیل، کی پوزیشن پر نہ لے جایا جائے، مسائل موجود رہیں گے۔ اس لیے جزوی مسائل پر توجہ کرنے کے بجاے اصل اصول پر بحث کی ضرورت ہے۔ ---------- قند مکرر
##############################
https://web.facebook.com/MMushtaqYusufzai/posts/815171382230921
لائن آف کنٹرول کے متعلق ایک سوال کا جواب --------- معلوم یہ کرنا تھا کہ سیز فائر لائن اور لائن آف کنٹرول کی اصطلاحات میں تکنیکی فرق کیا ہے؟ یہ اس تناظر میں پوچھ رہا ہوں کہ بیشتر حضرات شملے معاہدے میں سیز فائر لائن کے لیے  کنٹرول لائن کی اصطلاح استعمال کرنے پر تنقید کرتے ہیں، تاہم وزارت خارجہ کی جانب سے 1977 میں شائع ہونے والے قرطاس ابیض (White Paper) میں اس بات کی نفی کی گئی ہے اور یہ کہا گیا کہ جنگ بندی لائن پہلے بھی کنٹرول لائن ہی تھی، شملے معاہدے میں اس اصطلاح کے ذکر سے کوئی فرق نہیں پڑتا- آپ کی رہنمائی درکار ہے۔ ------ جواب میں عرض کیا: کوئی فرق نہیں۔ سیز فائر کے بعد جو علاقہ آپ کے کنٹرول میں ہے، اس کےلیے آپ ذمہ دار ہیں۔ اس لیے سیز فائر لائن اور لائن آف کنٹرول ایک ہی چیز ہے۔ البتہ یہ ضرور دیکھیے کہ کیا 1972ء والی سیز فائر لائن/ لائن آف کنٹرول وہی ہے جس پر 1948ء میں سیز فائر ہوا تھا؟
##############################
https://web.facebook.com/MMushtaqYusufzai/posts/815967232151336
سدِ ذریعہ، احتیاط، یا خوف کی نفسیات --------------------------------------- کل سدِ ذریعہ کے موضوع پر ایک مختصر پوسٹ کی تھی۔ اس پر بعض اصحاب کی جانب سے کچھ سوالات سامنے آئے جس کے بعد مزید توضیح کی ضرورت محسوس ہوتی ہے۔  -------------------------------------- سدِ ذریعہ بمقابلہ حیلہ -------------------------------------- ایک بات یہ سامنے آئی کہ سدِ ذریعہ کی طرح "حیلوں" کا بھی تو غلط استعمال ہوتا ہے۔ جواباً عرض ہے کہ کسی بھی اصول کے غلط استعمال سے اس اصول کا غلط ہونا ثابت نہیں ہوتا؛ بلکہ اس غلط استعمال کو ہی غلط قرار دیا جائے گا۔ حیلہ اصلاً بالکل صحیح اور جائز اصول ہے۔ اس کے غلط استعمال کی وجہ سے یہ اصول غلط نہیں ہوجاتا۔ البتہ یہ ضرور نوٹ کریں کہ حیلہ سے مراد اردو والا حیلہ نہیں بلکہ فقہ اور اصول والا حیلہ ہے، یعنی ایسا مشورہ کہ قانون کی خلاف ورزی کیے بغیر مسئلہ حل ہو جائے۔ کوئی بتائے کہ اس میں کیا برا ہے؟ یہ تو فقیہ (اور آج کل بڑی بڑی لیگل فرمز) کی بنیادی ذمہ داری ہے۔ یہ الگ بات ہے کہ پہلے اہلِ ظاہر نے اور بعد کے دور میں مستشرقین کے خوشہ چینوں نے حیلہ کو ہدف تنقید بنایا۔ اول الذکر لوگ معذور تھے اور ثانی الذکر مجبور۔ -------------------------------------- کیا سدِ ذریعہ حنفی اصول ہے؟  -------------------------------------- دوسرا اعتراض یہ پیش کیا گیا کہ سدِ ذریعہ کا استعمال حنفی فقہاے کرام نے بھی کیا ہے اور اس ضمن میں بعض ممتاز معاصر علماے کرام کا حوالہ بھی دیا گیا۔ اس کے جواب میں چار نکات پیشِ خدمت ہیں:  1۔ پہلی بات تو یہ ہے "سدِ ذریعہ" حنفی اصول نہیں ہے۔ اصول الکرخی، اصول الجصاص، اصول السرخسی یا اصول البزدوی میں "سد ذریعہ" کی بحث ہی سرے سے مفقود ہے۔ وہاں یہ بحث ہو بھی کیسے سکتی ہے جبکہ سد ذریعہ کا تصور ہی بنیادی حنفی اصولوں سے متصادم ہے۔ سد ذریعہ پر عمل ہو تو "کتاب الحیل" کو تو دریابرد ہی کرنا پڑے گا۔  2۔ پھر یہ بھی دیکھیے کہ کسی جائز کام کو بطورِ "سدِ ژریعہ" ممنوع قرار دینا اصولاً غلط ہے کیونکہ جائز کو ناجائز قرار نہیں دیا جاسکت، جب تک قطعیت، یا کم از کم ظنِ غالب، کے ساتھ یہ ثابت نہ ہو کہ یہ جائز کام اس وقت کسی ناجائز کام کا باعث بن رہا ہے اور جب تک اس جائز کام کو نہ روکا جائے تو اس ناجائز کام کو بھی نہیں روکا جاسکتا۔ یہ لازمی سببی رابطہ ثابت کرنا بسا اوقات بہت مشکل ہوتا ہے۔ البتہ دورِ مغلوبیت میں ہمارے مفتیانِ کرام نے محض مفروضے اور اندیشے کو بھی "سدِ ذریعہ" مان کر اس پر حکم کا بنا کیا ہے۔ یہیں سے اصولی غلطی واقع ہوئی ہے۔ 3۔ تیسری بات یہ ہے کہ حنفی فقہاے کرام سد ذریعہ کے بجاے "احتیاط" کا اصول بعض اوقات استعمال کرتے ہیں اور کبھی کسی کام کے حتمی نتائج (ultimate consequences) کو دیکھ کر اس کے جائز یا ناجائز ہونے کا فیصلہ کرتے ہیں، جیسا کہ امام سرخسی نے فرمایا ہے: الامور بعواقبھا۔ (واضح رہے کہ وہ یہ قاعدہ کسی ناجائز کو جائز کرنے کےلیے نہیں، بلکہ اس کام کو جائز قرار دینے کےلیے استعمال کرتے ہیں جو بظاہر ناجائز دکھائی دیتا یو۔ پھر پہلا نکتہ ملاحظہ کیجیے۔) اسی احتیاط کے پیشِ نظر وہ بعض اوقات کسی جائز کام سے روک دیتے ہیں لیکن اسے ناجائز قرار دینے سے گریز کرتے ہیں کہ یہ بھی احتیاط ہی کا تقاضا ہوتا ہے۔ 4۔ چوتھی بات یہ ہے کہ "پہلی دلیل" اور "آخری دلیل" کا فرق آپ کے لیے واضح نہ ہوسکا۔ شاید اس کی وجہ میری جانب سے اجمال یا ابہام ہو۔ آخری دلیل سے مراد یہ ہے کہ آپ کو عدم جواز کے لیے جو دلائل ملے ہیں وہ ناکافی ہیں لیکن آپ کسی امر کے عواقب اور مآل کو دیکھ کر اور معاشرتی صورت حال کا جائزہ لینے کے بعد بہتر یہ سمجھتے ہیں کہ اسے روکا جائے۔ حنفی فقہاے کرام کا طریقہ یہی ہے۔ اسی کو اوپر تیسرے نکتے میں "احتیاط" سے تعبیر کیا گیا۔ اس کے برعکس اگر سد ذریعہ کو پہلی دلیل مانا جائے تو آپ شروع ہی ممانعت سے کرتے ہیں اور آپ کا مفروضہ ہی عدم جواز کا ہوتا ہے۔ یہ خوف کی نفسیات اور مغلوبیت کا اثر ہوتا ہے۔ -------------------------------------- کیا یہ غامدی صاحب کی اپروچ ہے؟  -------------------------------------- ایک دلچسپ کمنٹ یہ سامنے آیا کہ میرا موقف یہاں غامدی صاحب سے متاثر معلوم ہوتا ہے۔ اس کے جواب میں عرض ہے کہ ایسا نہیں ہے، بلکہ درحقیقت غامدی صاحب نے ایسی باتیں حنفی فقہاے کرام سے لی ہیں۔ یہ الگ بات ہے کہ خود کو حنفی کہلوانے والے معاصر علماے کرام یہ باتیں بھول چکے ہیں۔ ہاں۔ غامدی صاحب سے کثیر مقامات پر اختلاف کے باوجود یہ دعوی تو میں نے کبھی نہیں کیا کہ ان کی ہر بات بہرحال غلط ہے۔  -------------------------------------- معاصر علماے کرام کے اصول میں کیا مسئلہ ہے؟  -------------------------------------- جن علماے کرام کا حوالہ دیا گیا ان کے صد احترام کے باوجود مجھے کہنے دیجیے کہ متاخرین، بلکہ متاخرین کے متاخرین، سے اصول لینے کے بجاے اصل مذہب کے اصولوں پر توجہ کیجیے۔ متاخرین نے ایک تو مغلوبیت کے دور میں آنکھ کھولی ہے جس کی وجہ سے ان پر احتیاط کا اتنا شدید غلبہ ہوا کہ جہاں بھی ذرا سا شائبہ بھی محسوس ہوا کہ اس سے کسی ناجائز کام کی طرف گنجائش پیدا ہوگی وہاں انھوں نے عدم جواز کا فتوی دیا۔ سد ذریعہ کا یہ استعمال حنفی مذہب کے مسلمہ اصولوں کے ساتھ متناقض ہے۔ پھر متاخرین کے متاخرین نے تو اس دور میں آنکھ کھولی ہے جب مختلف مذاہب کے ملغوبے "تلفیق" کے نام پر وجود میں آچکے ہیں۔ اس لیے سد ذریعہ کو، جو مالکی اصول ہے، حنفی فقہ میں قبول کرتے ہوئے انھیں احساس بھی نہیں ہوا کہ اس طرح وہ اصولی تناقض میں مبتلا ہورہے ہیں۔ اللہ ہم سب پر رحم کرے! --------------------------- دو سال قبل کی ایک پوسٹ
##############################
https://web.facebook.com/MMushtaqYusufzai/posts/817142458700480
کیا توحیدی مذاہب کے برعکس مشرکانہ مذاہب اور لبرلزم میں برداشت زیادہ ہوتا ہے؟ --------------------- کیرن آرمسٹرانگ مذاہب پر لکھنے والی ایک مشہور عوامی (populist) مصنفہ ہیں اور عوامی مصنفین کی تحریرات میں پائی جانے والی تین خصوصیات - سطحیت، مبالغہ آرائی اور سادہ فکری - ان کی کتب میں بھی پائی جاتی ہیں۔ (آپ جانتے ہیں کہ یہ تینوں خصوصیات جناب غامدی صاحب کے ڈسکورس میں بھی بدرجۂ اتم پائی جاتی ہیں۔ یہی خصوصیات سائنس پر لکھنے والے عوامی مصنف یووال نوح حراری یا عوامی ملحد چارلس ڈکنز کے ہاں بھی پائی جاتی ہیں۔) سطحیت، مبالغہ اور سادہ فکری کی ایک مثال آرمسٹرانگ کا یہ دعوی ہے کہ توحیدی مذاہب (یہودیت، مسیحیت اور اسلام) میں برداشت کا عنصر کم پایا جاتا ہے جبکہ مشرکانہ مذاہب میں ان کی بہ نسبت برداشت کا مادہ زیادہ پایا جاتا ہے۔ کیا واقعی ایسا ہے؟ مشرکین عرب کی جانب سے رسول اللہ ﷺ اور آپ کے صحابہ پر ڈھائے جانے والے مظالم کو ماضی کی داستان اور اس وقت کے سماجی حالات کا جبر قرار دینے والے ہندوستان کے ہندووں کی جانب سے روا رکھی جانے والی وحشت و بربریت کو کیا کہیں گے؟  جیسا کہ پچھلی پوسٹ میں عرض کیا تھا، لبرلزم اور ہندو مت کے متعلق برداشت اور وسعت قلبی کی نسبت محض پروپیگنڈا ہے اور بس۔ عام طور پر کہا جاتا ہے کہ مشرکانہ مذہب میں اگر دس، بیس، پچیس دیوتا پہلے ہی سے موجود ہیں تو چند ایک مزید دیوتاؤں کے اضافے سے انھیں کیا فرق پڑتا ہے اور پھر ہندومت میں تو کروڑوں دیوتا ہیں (اور ایک خدا کو ماننے والے بھی، خدا کو نہ ماننے والے بھی اور خدا کے متعلق خاموش رہنے والے بھی)! یہ اگر دھوکا نہیں تو سادہ فکری ضرور ہے۔ مشرکانہ مذاہب مزید دیوتاؤں کو بھی مان سکتے ہیں، ایک خدا کو بھی اور خدا سے انکار کو بھی۔ بس وہ صرف ایک شرط رکھتے ہیں: اور وہ یہ کہ آپ ہمیں غلط نہ کہیں۔ جیسے ہی آپ نے انھیں غلط قرار دیا، آپ کا وجود ان کےلیے ناقابلِ برداشت ہوجاتا ہے۔ بہ الفاظِ دیگر، مشرکانہ مذہب نئے خداؤں کو بھی مان سکتا ہے، توحیدی مذاہب کو بھی برداشت کرسکتا ہے ، خدا کے متعلق خاموشی پر بھی خوش ہوتا ہے اور الحاد پر بھی اسے کوئی اعتراض نہیں ہوتا، اگر یہ نئے خداؤں کو ماننے والے، یا ایک خدا کو ماننے والے، یا خدا کے متعلق خاموش رہنے والے، یا خدا کا انکار کرنے والے اس مشرکانہ مذہب کی بالادستی قبول کرلیں۔  یہی کچھ جدید و مابعد جدید مشرکانہ/ملحدانہ مذہب، یعنی لبرلزم، کی برداشت کے حدود کے متعلق بھی سو فی صد درست ہے۔
##############################
https://web.facebook.com/MMushtaqYusufzai/posts/816846972063362
ہندو مت کی وسعت قلبی کے پروپیگنڈے کی حقیقت -------------------- ہندو مت کے متعلق عام طور پر مشہور کیا گیا ہے کہ اس کی کوئی متعین تعریف نہیں ہے، بس جو خود کو ہندو کہے وہ ہندو ہے، اس کے کوئی متعین صحیفے نہیں، جو مرضی صحیفے مانو یا نہ مانو، اس کے کوئی متعین عقائد نہیں، چاہو تو ایک خدا مانو، یا تینتیس کروڑ مانو یا سرے سے نہ مانو، وغیرہ وغیرہ۔  نامور کانگرسی سیاست دان ششی تھرورنے، جس کی انگریزوں کے استحصالی دور کے متعلق کتابیں کافی مشہور ہیں، کچھ عرصہ قبل کتاب لکھی: Why I am A Hindu۔ اس میں بھی اس نے اس قسم کے دعوے کیے اور اسی کو اپنے ہندو ہونے کا بنیادی سبب گردانا کہ یہ "لبرل" ہے، کسی پر عقیدہ مسلط نہیں کرتا، اور ہر کسی کو اپنا اپنا عقیدہ رکھنے کی اجازت دیتا ہے اور بنیادی جوہری اختلاف کے باوجود ان سب کو ہندو مانتا ہے جو خود کو ہندو کہے۔ وہ مزید کہتا ہے کہ اسی وجہ سے ہندومت نے ہندوستان میں تمام مذاہب کو، سواے دو مذاہب کے، خود میں سمو لیا۔ یہ دو مذاہب جن کو ہندومت سمو نہیں سکا وہ اسلام اور مسیحیت ہیں۔  سوال یہ ہے کہ آخر اسلام اور مسیحیت کو ہندو مت کیوں ہڑپ نہیں کرسکا؟ نیز اگر کسی بھی قسم کا عقیدہ رکھنے والا ہندو کہلا سکتا ہے تو پھر مسلمان یا مسیحی کو ہندو کیوں نہیں کہا جاسکتا؟ اگر حق کی تلاش کے سبھی راستے یکساں طور پر درست/غلط/لغو ہیں تو پھر یہی کچھ اسلام اور مسیحیت کے متعلق کیوں نہیں مانا جاسکتا؟ ششی تھرور اس طرح کے سوالات سے کنی کترا کر نکل جاتا ہے کیونکہ ان پر بحث سے یہ بات کھل کر سامنے آسکتی تھی کہ "جو خود کو ہندو کہے وہ ہندو ہے" پورا سچ نہیں ہے۔ پورا سچ یہ ہے کہ "خود کو ہندو کہلوانے کےلیے کچھ کم از کم عقیدہ اور تصور ہے جسے مانے بغیر کوئی شخص ہندو نہیں ہوسکتا اور اسی طرح ہندو ہونے کےلیے کچھ عقیدوں اور تصورات کا رد لازمی ہے کیونکہ ان کے رد کے بغیر کوئی شخص ہندو نہیں ہوسکتا!" تاہم یہ پورا سچ بیان کیا جائے تو ہندو مت کا "لبرل" بت پاش پاش ہوجاتا ہے۔ یہاں یہودیت کا بھی ذکر کیا جاسکتا تھا لیکن چونکہ یہودیت میں بنی اسرائیل سے باہر کسی کو یہودی بنانے کی روایت موجود نہیں ہے، اس لیے اس کا عدم ذکر قابلِ فہم ہے اور یہیں سے اسلام اور مسیحیت کی دور اور مشترک خصوصیات بھی سامنے آجاتی ہے، جن کا ذکر ششی تھرور نے کیا بھی ہے۔ وہ یہ کہ یہ دونوں مذاہب اس کے دعویدار ہیں کہ حق ہمارے پاس ہی ہے (ان الدین عند اللہ الاسلام۔۔۔ و من یبتغ غیر الاسلام دینا فلن یقبل منہ۔۔۔ و آمنوا بما نزل علی محمد ھو الحق من ربھم) اور یہ کہ ہم یہ حق دوسروں تک پہنچائیں گے تاکہ وہ بھی یہ حق قبول کرلیں (قل یا ایھا الناس انی رسول اللہ الیکم جمیعا)۔ ان دو خصوصیات پر غور کریں تو اوپر مذکورہ سوالات کے جواب کا راستہ کھل سکتا ہے۔
##############################
https://web.facebook.com/MMushtaqYusufzai/posts/818252205256172
ضروری اعلان -------- مولانا تقی عثمانی صاحب کے خلاف بے ہودہ بکواس پر مشتمل پوسٹ جو لوگ شیئر کررہے ہیں،  سب کو انفرینڈ کردیا جائے گا۔ متعصب اور بے وقوف مولوی بالخصوص نوٹ کرلیں۔
##############################
https://web.facebook.com/MMushtaqYusufzai/posts/818116771936382
آج چیف جسٹس لاہور ہائیکورٹ جناب جسٹس سردار محمد شمیم خان سے ملاقات میں ججز کی اسلامی قانون میں ٹریننگ پر تفصیلی گفتگو ہوئی۔ رجسٹرار لاہور ہائیکورٹ جناب عبد الستار صاحب بھی موقع پر موجود تھے۔ جناب ڈاکٹر عطاء اللہ خان محمود وٹو صاحب بھی میٹنگ میں شریک رہے۔ اس سے قبل پنجاب کے پراسیکیوٹر جنرل صاحب سے بھی ملاقات ہوئی اور پراسیکیوٹرز کی اسلامی قانون میں ٹریننگ پر تبادلہ خیال ہوا۔
##############################
https://web.facebook.com/MMushtaqYusufzai/posts/819831941764865
وقف اور ٹرسٹ ----------- ایک دوست نے ٹرسٹ اور وقف کے متعلق سوال کیا تھا۔ مصروفیت کی وجہ سے جواب میں تاخیر ہوئی۔ چند مختصر نکات پیشِ خدمت ہیں۔ پہلے ٹرسٹ کو سمجھ لیجیے۔ زید اپنی زمین بکر کو منتقل کرتا ہے کہ تاکہ بکر اس زمین سے حاصل ہونے والے فوائد عمرو کو دیتا رہے۔ انگریزی رواجی قانون (common law) کے تحت زمین کی ملکیت زید سے بکر کو منتقل ہوجاتی ہے اور عمرو کو یہ حق نہیں ہے کہ وہ ان فوائد کے حصول کےلیے عدالت سے رجوع کرے جس کے متعلق زید اور بکر کا معاہدہ ہوا تھا کیونکہ عمرو اس معاہدے کا فریق نہیں ہے اور انگریزی رواجی قانون کی رو سے وہ شخص معاہدے کے حقوق و فرائض کے بارے میں عدالتی چارہ جوئی کا حق نہیں رکھتا جو معاہدے میں شامل نہ ہو۔ اسے معاہدے کو فریقین کے درمیان ایک نجی معاملہ ماننے کا اصول (doctrine of privity of contract) کہا جاتا ہے۔تاہم انگریزی نظام میں پہلے بادشاہ، پھر اس کے نائب لارڈ چانسلر، اور پھر انگریزی رواجی قانون کے بجاے "فطری اصولِ عدل"  (principles of natural justice) پر فیصلہ کرنے والی خصوصی عدالتوں نے عمرو ، یعنی ٹرسٹ کے beneficiary ، کے لیے حقوق تسلیم کرلیے۔ چنانچہ اب زید ، یعنی trustee، کو قانونی مالک (legal owner) اور عمرو، یعنی beneficiary کو اصولِ انصاف کی رو سے مالک (equitable owner) مانا جاتا ہے۔  اب وقف کی طرف آئیے۔  زید نے اپنی زمین وقف کردی اور بکر کو اس کا منتظم (Administrator) بنادیا تاکہ وہ زمین سے حاصل ہونے والے فوائد عمرو کو دیتا رہے۔  اب پہلا سوال یہ ہے کہ اسلامی قانون کے اصولوں کی رو سے وقف کی جانے والی زمین کا مالک کون ہے؟  امام ابوحنیفہ کے موقف کی رو سے زمین زید کی ملکیت میں ہی رہتی ہے لیکن اس کی ملکیت کی آگے کسی اور شخص کی طرف منتقلی رک جاتی ہے ؛ جبکہ صاحبین کے موقف کی رو سے زمین زید کی ملکیت سے نکل جاتی ہے اور قانوناً مان لیا جاتا ہے کہ اب یہ اللہ تعالیٰ کی ملکیت میں ہے۔ اگر صاحبین کی بات مانی جائے (اور اسی پر حنفی مذہب کا فتوی ہے) تو دوسرا سوال یہ ہے کہ زمین پر زید کی ملکیت کب ختم ہوجاتی ہے؟ امام ابو یوسف کا کہنا ہے کہ جیسے ہی اس نے زمین وقف کرنے کا کہا ، اس کی ملکیت ختم ہوجاتی ہے جبکہ امام محمد کا کہنا ہے کہ اس کی ملکیت تب ختم ہوگی جب وہ زمین بکر کے حوالے کردے۔  زمین پر زید کی ملکیت باقی رہتی ہے یا وہ اس کی ملکیت سے نکل جاتی ہے، بہرحال ان دو  بنیادی اصولوں  پر سب کا اتفاق ہے  کہ :  زمین بکر یا عمرو کی ملکیت نہیں بنتی ؛ اور  نہ ہی زمین کسی اور شخص کی ملکیت میں جاسکتی ہےکیونکہ نہ اسے بیچا جاسکتا ہے، نہ ہبہ کیا جاسکتا ہے ، نہ ہی اس پر میراث کے احکام نافذ ہوسکتے ہیں۔  چنانچہ اسلامی قانون کی رو سے بکر ، وقف کا منتظم یا متولی ، عمرو کا ، جس کے فائدے کےلیے زمین وقف کی گئی ، وکیل ہوتا ہے اور زمین کے انتظام پر اٹھنے والے اخراجات اور اپنی محنت کی اجرت کے بعد بچنے والا صافی نفع عمرو کو دینے کا پابند ہوتا ہے۔ اس کے برعکس ٹرسٹی قانون کی نظر میں ٹرسٹ شدہ زمین کا مالک ہوتا ہے۔  اس بنیادی فرق پر نظر رہے تو دیگر فروق پر بات آسان ہوجاتی ہے۔  ------------------ یاد کیجیے اس خاتون کی بات جو ٹرسٹی ہونے کے باوجود کہتی تھیں کہ میری باہر تو کیا پاکستان میں بھی کوئی جائیداد نہیں ہے !
##############################
https://web.facebook.com/MMushtaqYusufzai/posts/819657778448948
جنرل مشرف کے دور میں کس نے مذہب کا بیوپار کیا؟ ------------------ یہ معلوم کرنا ہو تو صرف ان ناموں کا جائزہ لیں جنھوں نے حدود قوانین کے خلاف جیو گروپ کے پروپیگنڈا مہم میں حصہ لیا ، یا عورت فاؤنڈیشن اور دیگر این جی اوز کےلیے اس موضوع پر کتب لکھیں، اور اس مہم میں یا ان کتب میں وہی کچھ "قرآن و سنت سے ثابت" کیا جو جنرل مشرف چاہتا تھا۔ ---------------- نوٹ:  ان میں سے بعض حضرات نے جنرل مشرف کے خلاف بھی لکھا، یا کہا، لیکن اس وقت جب جنرل مشرف نے کھال، یعنی وردی، اتار لی تھی۔
##############################
https://web.facebook.com/MMushtaqYusufzai/posts/821189828295743
جے یو آئی کا دھرنا -------------- جے یو آئی کو اپنے موقف کے اظہار کےلیے - دستور و قانون کی حدود کے اندر رہتے ہوئے - جلسے، جلوس اور دھرنے کا حق ہے اور اسے اس حق سے اس وقت تک نہیں روکا جاسکتا جب تک وہ دستور یا قانون کی خلاف ورزی نہ کرے۔ اس پر یہ اعتراض غلط ہے کہ وہ اقتدار کی سیاست کرتی ہے۔ جیسا کہ آصف محمود بھائی نے خود مولانا فضل الرحمان صاحب کی روایت نقل کی ہے، سیاسی پارٹی اقتدار کی سیاست نہیں کرے گی تو اور کیا کرے گی؟ جے یو آئی ایک عام سیاسی جماعت ہے اور اس لیے وہ ہر وہ کام کرسکتی ہے جو پاکستان کی کوئی بھی عام سیاسی جماعت کرتی ہے، جیسا کہ مذہبی کارڈ کا استعمال! کیا مذہبی کارڈ کا استعمال پاکستان پیپلز پارٹی، نون لیگ، عوامی نیشنل پارٹی اور پی ٹی آئی سمیت دیگر سبھی پارٹیوں نے وقتاً فوقتاً نہیں کیا؟ پھر جے یو آئی کیوں نہ کرے؟ ظاہر ہے کہ پاکستان میں مذہب ایک بہت ہی مؤثر کردار رکھتا ہے اور اس وجہ سے ووٹرز کو کھینچنے کےلیے مذہب کا استعمال سیاست میں کوئی حیران کن امر نہیں ہے۔ بعض دوستوں کا یہ خیال ہے کہ خادم رضوی صاحب کی "ڈی بریفنگ" کے بعد مذہب کے نام پر لوگوں کو اکٹھا نہیں کیا جاسکے گا۔ اس کے متعلق عرض ہے کہ یہ بات پنجاب کی حد تک درست ہوسکتی ہے لیکن خیبر پختونخوا میں رضوی صاحب کا کردار نہ ہونے کے برابر تھا اور ان کے "نیوٹرلائز" ہونے سے خیبر پختونخوا کے مذہبی ووٹرز پر کوئی فرق نہیں پڑا۔ جے یو آئی سمیت کوئی بھی سیاسی پارٹی اب بھی خیبر پختونخوا سے مذہب کے نام پر اچھا خاصا مجمع اکٹھا کرسکتی ہے۔ اس دھرنے پر کسی اور کو اعتراض ہو تو ہو لیکن کم از کم پی ٹی آئی کو اس پر اعتراض کا کوئی حق نہیں ہے کیونکہ اس نے خود اس حق کو اسی طرح پورے زور و شور سے منوانے کی کوشش کی ہے جس طرح اب جے یو آئی کررہی ہے۔ نیز پی ٹی آئی کے دھرنے سے قبل نون لیگ اور پیپلز پارٹی اپنے اپنے دورِ شباب میں لانگ مارچ اور ٹرین مارچ بھی کرچکی ہیں۔ اسی طرح جماعتِ اسلامی کا دھرنا بھی سب کو یاد ہی ہے۔  البتہ یہ بات اہم ہے کہ پی ٹی آئی کے دھرنے میں بھی بات ارکانِ اسمبلی کے استعفوں تک پہنچ گئی تھی (اگرچہ بعد میں "کوئی شرم ۔۔۔ کوئی حیا" والی سپیچ بھی انھیں سننی پڑی)۔ تو کیا خیال ہے؟ کیا جے یو آئی کے دھرنے سے قبل اور کوئی نہیں تو کم از کم امامِ سیاست کے برخوردار ہی اسمبلی رکنیت سے استعفا دے لیں گے؟
##############################
https://web.facebook.com/MMushtaqYusufzai/posts/834123700335689
لاپتہ افراد کے حقوق اور قانون کی بالادستی کےلیے پشاور ہائی کورٹ کا ایک تاریخی فیصلہ ----------------------------- سیاسی محاذ آرائی اور قومی مقابلۂ جگت بازی کے اس موسم میں پشاور ہائی کورٹ کا ایک تاریخی فیصلہ نظروں سے اوجھل رہ گیا ہے۔ ہائی کورٹ نے یہ فیصلہ پچھلے ہفتے 17 اکتوبر کو سنایا ہے اور قرار دیا ہے کہ صوبہ خیبر پختونخوا میں نافذ کیے گئے ظالمانہ قوانین، جن کے ذریعے دیگر کئی امور کے علاوہ سالہا سال سے بے شمار لوگوں کو نامعلوم مقامات پر مقدمات چلائے بغیر قید کیا گیا ہے، دستور سے تصادم کی بنیاد پر کالعدم ہیں۔ ہائی کورٹ نے حکومت کو حکم دیا ہے کہ صوبے میں قائم ایسے قیدخانوں کی مکمل معلومات فراہم کرے، جن قیدیوں پر کوئی چارج نہیں لگایا گیا انھیں فوری طور پر رہا کردے اور جن کے خلاف چارج لگایا گیا ہے انھیں فوراً ان عدالتوں میں پیش کیا جائے جو ان کا مقدمہ سننے کا اختیار رکھتی ہیں۔ عدالت نے اس مقدمے میں فوج اور ایجنسیوں کے کردار پر بھی کڑی تنقید کی ہے۔  فیصلہ ہائی کورٹ کے چیف جسٹس جناب جسٹس وقار سیٹھ نے لکھا ہے جبکہ مقدمے میں ان قوانین کے خلاف دلائل ہمارے محبوب دوست بیرسٹر ڈاکٹر عدنان خان نے دیے جنھوں نے حکومتی وکلا کے دلائل کے پرخچے اڑا دیے۔ وہ پوری قوم کی جانب سے داد اور شکریے کے مستحق ہیں۔  ہمیں خبر ہے کہ ہم ہیں چراغِ آخر شب ہمارے بعد اندھیرا نہیں، اجالا ہے! --------------------------- اس فیصلے کے تفصیلی تجزیے کی ضرورت ہے۔ کوشش کروں گا کہ آج کسی وقت یہ فریضہ ادا کرسکوں۔
##############################
https://web.facebook.com/MMushtaqYusufzai/posts/834097877004938
رات جناب زاہد محمود راجا صاحب کے ساتھ پر لطف نشست رہی۔ راجا صاحب پرانے اسلامین ہیں اور اس وقت ہائی کورٹ بار کی صدارت کے امیدوار ہیں۔ ہمارا بھرپور تعاون اور نیک خواہشات ان کے ساتھ ہیں۔  تمام دوستوں اور شاگردوں سے ان کی سپورٹ کی درخواست ہے۔
##############################
https://web.facebook.com/MMushtaqYusufzai/posts/836223286792397
استغاثہ کمزور ہو، تو ٹرائل کورٹ کا جج کچھ نہیں کرسکتا۔ ٹرائل کورٹ میں مقدمہ کمزور ہو تو اپیل میں اعلی عدالت کچھ نہیں کرسکتی۔استغاثہ کمزور ہو، تو ٹرائل کورٹ کا جج کچھ نہیں کرسکتا۔ ٹرائل کورٹ میں مقدمہ کمزور ہو تو اپیل میں اعلی عدالت کچھ نہیں کرسکتی۔
##############################
https://web.facebook.com/MMushtaqYusufzai/posts/836205276794198
کیا قاتلوں کی شناخت پریڈ کے سوا ان کی پہچان کا کوئی طریقہ نہیں تھا؟ مثلا ڈیوٹی کا سرکاری ریکارڈ کہاں ہے؟کیا قاتلوں کی شناخت پریڈ کے سوا ان کی پہچان کا کوئی طریقہ نہیں تھا؟ مثلا ڈیوٹی کا سرکاری ریکارڈ کہاں ہے؟
##############################
https://web.facebook.com/MMushtaqYusufzai/posts/837653303316062
ایمبولینس اور خواتین ڈرائیورز کو راستہ دیں۔ ----------------------------------------- انٹرنیشنل کمیٹی آف دی ریڈ کراس نے ایمبولینس کو راستہ دینے کےلیےخصوصی آگاہی مہم شروع کی ہے ۔ میرا خیال یہ ہے کہ ایسی مہم خواتین ڈرائیورز کو راستہ دینے کےلیے بھی شروع کرنی چاہیے۔  ابھی کچھ دیر قبل سینٹورس سے واپس گھر کی طرف نائنتھ ایونیو پر جارہا تھا کہ اچانک ایک سرخ رنگ کی گاڑی نے انتہائی غلط طریقے سے مجھے اوورٹیک کرکے بائیں مڑنا شروع کیا۔ میں نے ہارن بجایا تو اس کے بعد اس گاڑی نے انڈیکیٹر لگایا۔ اتنے میں میری نظر ڈرائیور کی سیٹ پر پڑی تو معلوم ہوا کہ خاتون ڈرائیو کررہی ہے۔ میں نے فوراً انا للہ کہا اور اس خاتون سے تو سوری نہیں کرسکتا تھا، البتہ پاس بیٹھی اہلیہ سے سوری کیا۔ دلچسپ بات یہ ہے کہ اس گاڑی نے بائیں طرف کا انڈیکیٹر بھی لگالیا اور مسلسل بائیں طرف جارہی تھی لیکن عین چوک پر پہنچ کر اچانک خاتون ڈرائیور کو کچھ اور خیال آیا تو انھوں نے بائیں مڑنے کے بجاے سیدھے جانا ہی مناسب سمجھا۔ ہاں۔ انڈیکیٹر اس کے بعد بھی کچھ دیر تک جلتا بجتا رہا۔ میں نے مزید کچھ کہنے سے گریز ہی بہتر سمجھا کیونکہ میری اہلیہ اس دوران میں ٹھیک ٹھاک غصہ ہوچکی تھیں۔ کچھ عرصہ قبل اسلام آباد میں ہی ایک چوک پر سگنل سرخ ہونے کی وجہ سے گاڑی کھڑی کردی۔ پچیس تیس سیکنڈ گزرے تھے کہ اچانک پیچھے سے کسی گاڑی نے زبردست ٹکر دے ماری۔ پوری گاڑی ہل کر رہ گئی۔ میں بڑے غصے میں نیچے اترا تو دیکھا کہ خاتون ڈرائیور ہے اور بہت زیادہ فرسٹریشن میں (شیشے چڑھائے) چیخ چیخ کر ، اور ہاتھ ہلا کر، کہہ رہی ہے کہ غلطی آپ کی ہے۔ میرا تو خیر سارا غصہ اسی وقت اتر گیا تھا جب میں نے دیکھا کہ ڈرائیور خاتون ہے لیکن مجھے حیرت تھی کہ غلطی میری کیسے تھی۔ فرنٹ سیٹ سے ایک نوجوان اترا اور  پاس آکر مجھے کہا کہ سوری غلطی ہماری ہی تھی لیکن آپ تو جانتے ہیں کہ خواتین اسی طرح ڈرائیو کرتی ہیں، ہم آپ کا خرچہ بھر دیں گے۔ (گاڑی کا بمپر لٹک رہا تھا۔) میں نے اس کا شانہ تھپتھپا کر کہا: کوئی بات نہیں، ایسا ہوتا ہے بعض اوقات۔ واپس گاڑی میں بیٹھ گیا۔ اہلیہ کو کہانی سنائی تو ایک اور شاک لگا۔ انھوں نے کہانی سن کر کہا کہ میرے ساتھ ایسا ہوتا تو میں بھی یہی کہتی کہ غلطی آپ کی ہے! ----------------- قند مکرر
##############################
https://web.facebook.com/MMushtaqYusufzai/posts/837175400030519
قتل کے مقدمات میں متاثر ہونے والے حقوق ------------------------------- جب بھی قتل کے کسی مقدمے میں کوئی طاقتور شخص سزا سے بچ جاتا ہے تو میڈیا میں، بالعموم قانون سے ناواقف، نام نہاد تجزیہ نگار ملبہ اسلامی قانون پر گرانا شروع کردیتے ہیں۔ کئی بار ان غلط فہمیوں پر گفتگو کی جاچکی ہے۔ ایک بار پھر اچھی طرح نوٹ کیجیے۔ اسلامی قانون کی رو سے قتل کے جرم کی وجہ سے چار مختلف حقوق پامال ہوتے ہیں اور ان چار میں سے ہر حق کا اپنا الگ الگ اثر ہوتا ہے اور ان کے نفاذ کےلیے الگ الگ ذمہ داری ہوتی ہے۔ یہ بھی یاد رکھیے کہ حق جس کا ہوتا ہے معافی کا اختیار بھی اسی کے پاس ہوتا ہے۔ سب سے پہلے قاتل "اللہ تعالیٰ کا حق" پامال کرتا ہے کیونکہ اس نے قتلِ انسانی کو جرم قرار دے کر اس سے سب کو روکا ہے اور ایک انسان کے قتل کو سب انسانوں کے قتل کے برابر قرار دیا ہے۔ چنانچہ قاتل اصلاً اور اولاً و آخراً اللہ کے سامنے جواب دہ ہوتا ہے۔ اللہ تعالیٰ کے اس حق کی پامالی کی وجہ سے اسے آخرت کی جوابدہی تو کرنی ہی ہوگی لیکن دنیا میں بھی اس کے کچھ اثرات مرتب ہوتے ہیں۔ مثلاً اللہ تعالیٰ کے قانون کی رو سے اس شخص کو مقتول کی وراثت یا وصیت سے کچھ بھی نہیں مل سکتا۔ اسی طرح خواہ یہ قتل غلطی سے ہوا ہو، اللہ تعالیٰ کے حق کی پامالی کی وجہ سے قاتل پر لازم ہوگا کہ وہ کفارہ ادا کرے۔ اللہ تعالیٰ اپنا حق معاف کرے گا یا نہیں، یہ تو قیامت کے دن اللہ ہی بتائے گا۔ اس لیے دنیا میں یہ دونوں احکام (میراث/وصیت سے محرومی اور کفارہ) معطل نہیں ہوسکتے۔ ان سے یہ بھی معلوم ہوا کہ چاہے قاتل کو مقتول کے ورثا اپنے حقوق معاف کردیں اور اس وجہ سے وہ قصاص یا دیت سے بچ جائے لیکن قانون کی نظر میں اس کا جرم ختم نہیں ہوتا۔ سزا سے بچنا الگ امر ہے، جرم کا مٹ جانا الگ۔ اس کے بعد ظاہر ہے کہ مقتول کا حق پامال ہوا ہے اور اس حق کےلیے قاتل کو قیامت کے دن جواب دینا ہوگا۔ پھر چاہے اللہ اپنی مہربانی سے مقتول کو قائل کردے کہ وہ قاتل کو معاف کردے۔ ظاہر ہے کہ اس کا بڑی حد تک انحصار اس پر ہے کہ قاتل اپنے فعل پر نادم ہے یا نہیں، اس نے توبہ کی یا نہیں، اس نے اپنے فعل کی تلافی کی کوشش کی یا نہیں، وغیرہ۔ تیسرا حق مقتول کے ورثا کا ہے جن کو قتل عمد کی صورت میں اللہ تعالیٰ نے قصاص کا اور قتل خطا کی صورت میں دیت کا حق دیا ہے اور وہ یہ دونوں حقوق عوض لے کر یا بغیر عوض لیے معاف کرسکتے ہیں۔ ہمارے ہاں بدقسمتی سے قتل کے معاملے میں کو بس قصاص اور دیت تک ہی محدود سمجھا جاتا ہے۔ یہ محض سادگی یا جہل ہے۔ یہ بھی یاد رہے کہ مقتول کے ورثا کے اس حق کی حفاظت حکومت کی ذمہ داری ہے۔ قرآن کے صریح الفاظ ہیں: و من قُتِل مظلوماً فقد جعلنا لولیہ سلطانا۔ چنانچہ حکومت کا فرض ہے کہ وہ مقتول کو قاتل کے خوف، دباو اور لالچ سے محفوظ رکھے اور یقینی بنائے کہ وہ اگر عوض لے کر یا بغیر عوض لیے قاتل کو معاف کررہے ہیں تو ایسا وہ اپنی آزادانہ مرضی سے کررہے ہیں۔ پاکستانی قانون کی رو سے تصریح کی گئی ہے کہ عدالت جب تک اس امر پر مطمئن نہ ہو وہ معافی نامہ قبول نہیں کرے گی۔ چوتھا حق مسلمانوں کے معاشرے کا اجتماعی حق ہے کیونکہ قتل سے صرف ایک شخص یا اس کا خاندان ہی نہیں بلکہ پورا معاشرہ متاثر ہوتا ہے۔ اسلامی قانون کی رو سے مسلمانوں کے اس اجتماعی حق کی تنفیذ کی ذمہ داری حکومت پر عائد ہوتی ہے اور مسلمانوں کے وکیل اور نمائندے کی حیثیت سے اس حق کی معافی کا فیصلہ بھی حکمران کرسکتا ہے۔ اسی پہلو سے فقہاے کرام اکثر یہ کہتے ہیں کہ حکمران کے پاس اختیار ہے کہ وہ فساد کی روک تھام کے لیے اسلامی قانون کی حدود کے اندر رہتے ہوئے مجرم کو مناسب سزا دے سکتا ہے۔ اس سزا کو "سیاسہ" کہتے ہیں اور سیاسہ کا لغوی مطلب گھوڑے کو لگام ڈالنا ہے۔ واضح رہے کہ گھوڑے کو لگام ڈالنے کے اس اختیار کےلیے مجموعۂ تعزیرات پاکستان کی دفعہ 311 کے تحت عدالت قاتل کو سزاے موت بھی دے سکتی ہے، خواہ اسے مقتول کے تمام ورثا نے معاف کیا ہو کیونکہ مقتول کے ورثا اپنا حق معاف کرسکتے ہیں لیکن معاشرے میں فساد کے روکنے کی ذمہ داری حکومت کی ہے اور معاشرے کے حق کی حفاظت بھی اس کی ذمہ داری ہے۔  چنانچہ حکمران صرف اتنا ہی نہیں کریں گے مقتول کے ورثا کے حق کی حفاظت کریں بلکہ یہ بھی ان کی ذمہ داری ہے کہ آئندہ کوئی شخص معاشرے کا امن برباد نہ کرسکے۔  اس لیے، میرے بھائیو، قاتل اسلامی قانون کی وجہ سے نہیں بلکہ حکومت کی بے غیرتی کی وجہ سے بچتے ہیں۔
##############################
https://web.facebook.com/MMushtaqYusufzai/posts/837986443282748
اب بس! -------- ہمارے دوست بیرسٹر ڈاکٹر عدنان خان نے اعلان کیا ہے کہ اگر ان کا شناختی کارڈ نادرا نے بلاک کیا تو وہ کوئی قانونی چارہ جوئی نہیں کریں گے۔ یہی اعلان میرا بھی ہے۔
##############################
https://web.facebook.com/MMushtaqYusufzai/posts/837882506626475
آپ افغانستان سے کب آئے؟ -------------- کچھ عرصہ پہلے شناختی کارڈ کی تجدید کےلیے نادرا کے 24/7 سروس دینے والے دفتر واقع بلیو ایریا میں جانے کا اتفاق ہوا۔ کئی مراحل سے گزرنے کے بعد آخر میں ایک خاتون اسسٹنٹ ڈائریکٹر کے سامنے بیٹھنا پڑا کہ انھوں نے فارم پر دستخط کرنے تھے۔  کوائف دیکھ کر خاتون نے پوچھا: آپ پٹھان ہیں؟  میں نے کہا: جی ہاں۔  پوچھا: کیا قبیلہ ہے آپ کا؟  کہا: یوسف زئی۔  پوچھا: اوہ تو آپ افغانستان سے آئے ہیں؟  کہا: جی ہاں۔  پوچھا: کب؟  کہا: میں تو نہیں لیکن میرے باپ دادا آئے تھے؟  اب محاورتاً ہی نہیں، حقیقتاً بھی ان کے کان کھڑے ہوتے دکھائی دیے۔  پوچھا: وہ کب آئے تھے؟  میں نے کہا: کوئی زیادہ عرصہ نہیں ہوا، یہی کوئی نو سو سال ہوئے ہوں گے، محمود غزنوی کے ساتھ آئے تھے۔ پہلے تو ان کے چہرے پر الجھن کے اثرات نظر آئے۔ پھر اس پر غصہ چھا گیا۔ دبنگ لہجے میں کہا: اس کا کیا مطلب؟ میں نے ان سے بھی زیادہ دبنگ لہجے میں کہا: اس کا مطلب یہ ہے کہ آپ کو اپنے مطالعۂ پاکستان کا پرچہ دوبارہ پاس کرنا ہوگا تاکہ آپ کو معلوم ہو کہ یوسف زئی قبیلہ سوات، دیر،  مردان اور پاکستان کے دیگر شہروں میں کہاں کہاں پایا جاتا ہے اور کب سے پایا جاتا ہے۔ ------------ فرشتہ مہمند بے چاری کے بے چارے باپ کے شناختی کارڈ کے قضیے پر تعصب میں لتھڑی ہوئی چند پوسٹس دیکھ کر یہ پوسٹ لکھی تھی۔ حافظ حمد اللہ کے ساتھ نادرا کے بابوؤں کی کارستانی دیکھ کر پھر یہ بات یاد آگئی۔
##############################
https://web.facebook.com/MMushtaqYusufzai/posts/838505499897509
میرے عزیز ہم وطنو! مسئلہ کیا ہے؟ -------------------------- میرے فیس بک اکاؤنٹ کے ساتھ چھیڑ چھاڑ ویسے تو ہوتی ہی رہتی ہے لیکن پچھلے دو دنوں سے تو مسلسل حملے ہورہے ہیں۔ وجہ کیا ہے؟ کسے تکلیف ہے؟
##############################
https://web.facebook.com/MMushtaqYusufzai/posts/839220299826029
اسلام آباد 2 نومبر کو بند ہو یا نہ ہو، موٹروے آج سے ہی بند کردی گئی. یہ بوکھلاہٹ کیوں؟ حکومت کے مشیروں پر افسوس ہوتا ہے۔ ------------ جی نہیں، یہ آج کی خبر نہیں، بلکہ تین سال قبل آج کے دن کی خبر ہے جب میں مردان سے آتے ہوئے پھنس گیا تھا۔  آج موٹروے کھلی ہے۔ کچھ نہیں،  ویسے ہی میں نے کہا کہ جمہوریت کےلیے نوحہ خواں مولویوں اور لبرلز کو یاد دلاوں۔ بہت غصہ چڑھے تو فیس بک کے الگورتھم کو گالی دیں جس کی بدولت آج ہی یہ بات یاد آنی تھی۔
##############################
https://web.facebook.com/MMushtaqYusufzai/posts/839614299786629
شعبۂ قانون، اسلامی یونی ورسٹی کےلیے فخر کا مقام -------------------------- برادر محترم ڈاکٹر عزیز الرحمان صاحب، چیئرمین شعبۂ قانون، بین الاقوامی اسلامی یونی ورسٹی، اسلام آباد، کو اسلام آباد ہیلتھ کیئر ریگولیٹری اتھارٹی کے بورڈ کے رکن کی حیثیت سے تعیناتی پر خصوصی مبارکباد پیش کرتے ہیں۔  ڈاکٹر عزیز صاحب صحت، ادویات اور متعلقہ قانونی مسائل اور حقوق کے مباحث میں حقیقتاً اتھارٹی کی حیثیت رکھتے ہیں۔ اس لیے مجھے اس تعیناتی پر ہر گز حیرت نہیں ہے۔ یہ اسلامی یونی ورسٹی کےلیے بالعموم اور شعبۂ قانون کےلیے بالخصوص فخر اور خوشی کا موقع ہے۔ ہمیں امید ہے کہ اسلام آباد میں صحت کی سہولیات کی بہتری اور عام آدمی کے مسائل کے حل میں بھرپور کردار ادا کریں گے اور ہماری دعائیں ان کے ساتھ ہیں۔
##############################
https://web.facebook.com/MMushtaqYusufzai/posts/839559286458797
پیمرا ہو، نیپرا، یا اوگرا  کوئی ریگولیٹری ادارہ حکومت کا حصہ نہیں  بلکہ یہ حکومت پر "واچ ڈاگ" ہیں۔پیمرا ہو، نیپرا، یا اوگرا  کوئی ریگولیٹری ادارہ حکومت کا حصہ نہیں  بلکہ یہ حکومت پر "واچ ڈاگ" ہیں۔
##############################
https://web.facebook.com/MMushtaqYusufzai/posts/840886852992707
قادیانیوں کے متعلق اہل المورد سے ایک سادہ سوال ------------------ درج ذیل تصاویر کس صاحب قلم کی تحریر دل پذیر کی ہیں اور کیا وہ اب بھی ان الفاظ پر قائم ہیں؟ یہ سوال محض جنرل نالج کےلیے ہے۔
##############################
https://web.facebook.com/MMushtaqYusufzai/posts/840860462995346
الحاد اور تکفیر: سادہ فکری کی مثال ----------------- غامدی صاحب کے متاثرین کا ایک عام مسئلہ یہ ہے کہ سوال ایک امر کے متعلق ہوتا ہے اور وہ جواب کسی اور امر کا سوچنے لگتے ہیں۔  مثلاً ایک دفعہ میں نے تفصیل سے واضح کیا تھا کہ جب ہم تکفیر کی بات کرتے ہیں تو ہمارے سامنے مسئلہ اس دنیا کا ہوتا ہے: فلاں شخص کے ساتھ نکاح ہوسکتا ہے یا نہیں؟ وہ مسلمان کا وارث بن سکتا ہے یا نہیں؟ مسلمان اس کا وارث بن سکتا ہے یا نہیں؟ وہ مسلمانوں کو نماز کی امامت کراسکتا ہے یا نہیں؟ وغیرہ ۔ لیکن غامدی صاحب کے متاثرین فوراً اتمام حجت اور دلوں میں جھانکنے کی باتیں شروع کرکے بتانا شروع کردیتے ہیں کہ آپ تو خدانی منصب سنبھالنا چاہتے ہیں! Playing God! مجھے تفصیل سے بتانا پڑا کہ ایسا نہیں ہے۔ اب پھر دیکھیے۔ ہم بحث اس پر کررہے ہیں کہ کیا قیامت کے دن الحاد کا کوئی عذر قبول بھی ہوسکتا ہے اگر ہم قرآن میں مذکور یہ خدائی اعلان مان لیں کہ اس عہد سے غفلت کا بہانہ نہیں چلے گا، نہ ہی اس بات کا فائدہ ہوگا کہ ہم تو آباواجداد کے راستے پر گامزن تھے؟  لیکن غامدی صاحب کے ایک متاثر نے اب کے سوال کو یوں فریم کیا ہے: "عہدِ الست اگر انسان کی فطرت میں وجودِ خدا کی دلیل ہے تو ملحد کو کافر کیوں نہیں قرار دیا جا سکتا؟" ایک دفعہ پھر عرض کردوں کہ یہ مسئلہ غامدی صاحب کے متاثرین کا نہیں بلکہ غامدی صاحب کے ڈسکورس کا ہے جس کا لازمی نتیجہ اسی طرح کے رویے اور طرز استدلال کی صورت میں نکلتا ہے۔ اس ڈسکورس کی تین بنیادی خصوصیات یہ ہیں:  سادہ فکری (over-simplification)؛ مبالغہ آمیزی (exaggeration) اور قطعیت (definiteness). اب یاد کیجیے غامدی صاحب کے پسندیدہ الفاظ: اس معاملے میں دو رائیں نہیں ہوسکتیں! ------------ دو سال قبل کی ایک پوسٹ جس کی آج پھر یاددہانی ضروری ہے۔
##############################
https://web.facebook.com/MMushtaqYusufzai/posts/841178206296905
یہ مولانا صاحب کیا فرمارہے ہیں؟ "اگر آزادی مارچ کے مقاصد حاصل نہ بھی ہوسکے تو تحریک جاری رہے گی؟" بیّنوا، تؤجروایہ مولانا صاحب کیا فرمارہے ہیں؟ "اگر آزادی مارچ کے مقاصد حاصل نہ بھی ہوسکے تو تحریک جاری رہے گی؟" بیّنوا، تؤجروا
##############################
https://web.facebook.com/MMushtaqYusufzai/posts/841172702964122
اب تک کے مارچ نے اس ثابت شدہ حقیقت کو مزید مؤکد کیا کہ  نون لیگ کوما میں جاچکی ہے۔اب تک کے مارچ نے اس ثابت شدہ حقیقت کو مزید مؤکد کیا کہ  نون لیگ کوما میں جاچکی ہے۔
##############################
https://web.facebook.com/MMushtaqYusufzai/posts/841337752947617
اسلامی یونیورسٹی نے سڑکوں کی ممکنہ بندش اور رش کے مسائل کے اندیشے کی بنا پر کل اور پرسوں چھٹی کا اعلان کرلیا ہے۔ طلبہ نوٹ کرلیں۔اسلامی یونیورسٹی نے سڑکوں کی ممکنہ بندش اور رش کے مسائل کے اندیشے کی بنا پر کل اور پرسوں چھٹی کا اعلان کرلیا ہے۔ طلبہ نوٹ کرلیں۔
##############################
https://web.facebook.com/MMushtaqYusufzai/posts/842630906151635
ترکوں کا تاریخی شعور -------------------- ایران کےلیے پیکنگ کرتے ہوئے بیگ میں سے یہ تحفہ نکل آیا جو اس سال اپریل میں ترکی کے دورے کے دوران میں وہاں کی "عدالت اکیڈمی" کے سربراہ نے دیا تھا۔ گھوڑے پر سوار سلطان محمد الفاتح! جاننے والے جانتے ہیں کہ اس علامت کا مطلب کیا ہے! واضح رہے کہ عدالت اکیڈمی ترکی میں ججز کی صرف تربیت ہی کی نہیں بلکہ تعیناتی کی ذمہ داری بھی اٹھاتی ہے۔
##############################
https://web.facebook.com/MMushtaqYusufzai/posts/841760666238659
اگلا ہفتہ ایران میں، ان شاء اللہ۔ مقالے کا موضوع:  "فقہ حنفی میں بغاوت کے احکام کےلیے امام علی کا اسوہ بطورِ ماخذ"اگلا ہفتہ ایران میں، ان شاء اللہ۔ مقالے کا موضوع:  "فقہ حنفی میں بغاوت کے احکام کےلیے امام علی کا اسوہ بطورِ ماخذ"
##############################
https://web.facebook.com/MMushtaqYusufzai/posts/844669392614453
موجودہ حالات میں حضرت مولانا زاہد الراشدی صاحب کی خصوصی اپیل ---------- برادر محترم عمار ناصر صاحب نے پیغام دیا: السلام عليكم،  والد گرامی نے ایک اجتماعی اپیل مرتب کی ہے جسے ممتاز قومی شخصیات کی تائید کے ساتھ نشر کرنا مقصود ہے۔ ------ اس پر عرض کیا: وعلیکم السلام  میں تو ممتاز قومی شخصیات میں نہیں ہوں لیکن اس حکم پر لبیک کہہ کر یوسف کے خریداروں میں نام ضرور شامل کروں گا ☺ ------- درج ذیل اپیل کو میری اپیل بھی سمجھا جائے۔ اللہ کرے کہ تمام فریق معاملے کی نزاکت کو سمجھتے ہوئے قوم کو مزید آزمائش سے بچائیں۔ -------- بسم اللہ الرحمٰن الرحیم اسلام آباد کی صورتحال لمحہ بہ لمحہ گھمبیر ہوتی جا رہی ہے اور محب وطن پاکستانیوں کا اضطراب بڑھ رہا ہے۔ خدشہ ہے کہ انھی دنوں میں بعض دوسرے ممالک کی طرح سیاسی تصادم کے نتیجے میں جانیں ضائع ہونے کا عمل خدا نخواستہ ہمارے ہاں بھی نہ دہرایا جائے۔   اس لیے ہم تمام ’’اسٹیک ہولڈرز‘‘ سے اپیل کرتے ہیں کہ پارلیمان کے فورم پر یا اس سے باہر فوری طور پر مل بیٹھیں اور حالات کو کنٹرول کرنے کی صورت نکالیں۔ ہماری صدر پاکستان اور دیگر قومی ذمہ داران سے بھی درخواست ہے کہ سب فریقوں کو اکٹھا بٹھانے میں اپنا کردار ادا کریں۔  ہم تمام فریقوں سے درخواست کرتے ہیں کہ خدا کے لیے: ایک دوسرے کے متعلق ایسا لب ولہجہ اختیار کرنے سے گریز کریں جس سے سیاسی منافرت اور تناؤ میں مزید اضافہ ہو۔  ۔۔۔ o  کسی طرف سے بھی طاقت کے استعمال سے ہر ممکن گریز کیا جائے۔  ۔۔۔ o  دستور کی بالادستی کو ہر صورت میں قائم رکھا جائے اور دستور و قانون کے خلاف کوئی قدم نہ اٹھایا جائے۔ ۔۔۔ o  عوامی جذبات اور رائے عامہ کے اجتماعی رجحانات کو نظرانداز نہ کیا جائے۔ ۔۔۔ o امن عامہ کو ہر صورت میں قائم رکھا جائے اور تصادم سے گریز کیا جائے۔  ۔۔۔ o ایسے مواقع پر بیرونی عوامل اور ملک دشمن لابیاں زیادہ متحرک ہوتی ہیں ان سے تمام فریقوں کو ہوشیار رہنا چاہیے ، اور ہر قسم کے فیصلے خالصتاً قومی تناظر میں قومی مفادات کو سامنے رکھتے ہوئے کرنے کی ضرورت ہے۔  ۔۔۔ o ملک کی تمام ذمہ دار سیاسی وصحافتی شخصیات، طبقوں، اداروں، کاروباری حلقوں اور دینی مدارس کے وفاقوں کو بھی مل بیٹھ کر اس امکان کا جائزہ لینا چاہیے کہ اس نازک مرحلہ میں وہ کشیدگی کو کم کرنے میں کیا کردار ادا کر سکتے ہیں۔ یہ گزارشات ہر قسم کی وابستگیوں سے بالاتر ہو کر ایک عام پاکستانی شہری کی حیثیت سے پیش کی جا رہی ہیں اور اسی جذبہ سے سب فریقوں سے ان پر سنجیدگی کے ساتھ غور کرنے کی درخواست ہے۔
##############################
https://web.facebook.com/MMushtaqYusufzai/posts/844519995962726
شوقیہ لبرلز اور نو خیز مذہبی جمہوریت پسندوں سے سوال --------------- کیا ہمارے شوقیہ لبرلز اور نو خیز مذہبی جمہوریت پسندوں کو یاد ہے کہ آج 3 نومبر ہے اور آج سے ٹھیک بارہ سال قبل جنرل مشرف نے دوسری بار دستور کو معطل کرکے مارشل لا لگایا تھا اور یہ پاکستان کا واحد جرنیل تھا جس نے دو دفعہ مارشل لا لگایا؟ یا ان کی شام غریباں صرف 5 جولائی کو ہی برپا ہوتی ہے؟
##############################
https://web.facebook.com/MMushtaqYusufzai/posts/850854978662561
آئبون تائبون عابدون لربنا حامدون ایک ہفتے کے دورے کے بعد ایران سے وطن واپسی ہوگئی ہے۔آئبون تائبون عابدون لربنا حامدون ایک ہفتے کے دورے کے بعد ایران سے وطن واپسی ہوگئی ہے۔
##############################
https://web.facebook.com/MMushtaqYusufzai/posts/851528998595159
ایران میں چند دن: مشاہدات ، تجربات اور احساسات (4)  ------------------------- کل کے ذکر میں یہ بھول گیا تھا کہ چونکہ ہُلَیل نے صبح سے شام تک کانفرنس ہمارے ساتھ اٹینڈ کی تو رات کے وقت اچانک اس نے لولی پاپ منہ کے سامنے پکڑ کر بہ آوازِ بلند ایسی زبان میں بات شروع کی جو ہماری سمجھ میں ہی نہیں آرہی تھی۔ وہ بولے ہی جارہا تھا اور ہماری سمجھ میں آگیا کہ اس کا لہجہ فارسی کا ہے اور کچھ کچھ الفاظ بھی فارسی سے ملتے جلتے ہیں! جی ہاں، تو ہلیل نے بھی فارسی بولنی شروع کردی!  تیسرے دن ہم نے سرکاری مہمان نوازی کا مزید لطف اٹھانے سے معذرت کی اور میزبانوں سے رخصت مانگی۔ چنانچہ وہاں سے زبیر خان صاحب کی طرف چل پڑے جو تہران میں پاکستان کے سفارت خانے میں کام کرتے ہیں اور ہمارے عزیز شاگرد سہیل خان صاحب کے بھائی ہیں۔ انھوں نے چھوٹے بھائی کا کردار بھرپور طریقے سے نبھایا اور مہمان نوازی کے اگلے پچھلے تمام ریکارڈ توڑ دیے۔ اللہ تعالیٰ انھیں اور ان کے اہلِ خانہ کو بہترین اجر دے۔  زبیر خان نے ایک پاکستانی ٹیکسی ڈرائیور سے رابطہ کرایا اور کہا کہ یہ سالہا سال سے ادھر مقیم ہے اور بہت اچھی فارسی بھی بولتا ہے اور ایک بہترین گائیڈ کا کردار بطریقِ احسن ادا کرسکتا ہے۔ تہران میں پشتو بولنے والا ڈرائیور ملے تو اس سے بڑی نعمت کیا ہوسکتی ہے! عالم خان کا تعلق ضلع چارسدہ سے ہے اور بعد میں انھوں نے بتایا کہ انھوں نے ایران میں تقریباً پچاس سال گزارے ہیں! ان پچاس سالوں کا اثر ان پر اس حد تک ہوا تھا کہ ان کی پشتو کی بہ نسبت ان کی فارسی ہمیں زیادہ بہتر سمجھ میں آتی تھی کیونکہ وہ پشتو بھی فارسی لہجے میں بولنے لگ جاتے تھے ۔ پھر سنبھل کر ہمارے لہجے میں بات شروع کرتے۔ ان کے ساتھ ایک دن گزارنے کا مزید فائدہ یہ ہوا کہ ہماری فارسی جو اب تک آدھے ادھورے جملوں کی صورت میں تھی، اب اس سے کچھ جملے بھی بننے لگے۔  بہرحال عالم خان کی دلچسپ گفتگو سے لطف اندوز ہوتے ہوئے ہم انھی کے مشورے سے  تہران کے قریب ایک بہترین پہاڑی تفریح گاہ "توچال" گئے۔ توچال کو تہران سے وہی نسبت ہے جو مری کو اسلام آباد سے ہے۔ یہ چونکہ تہران میں چھٹی کا دن تھا، اس لیے بہت زیادہ رش تھا لیکن رش کا بہت ہی آسان حل انھوں نے یہ تلاش کیا ہے کہ ایک خاص مقام پر جاکر گاڑی پارک کرنی پڑتی ہے اور آگے یا ہائیکنگ کرکے جانا پڑتا ہے ، یا بس میں جانا پڑتا ہے۔ ایک بندے کا ٹکٹ صرف 2 تومان ہے ، یعنی تقریباً 30 روپے۔ (تومان، ریال وغیرہ کی وضاحت الگ سے تفصیلاً کروں گا کیونکہ ایران جانے والوں کےلیے یہ ایک بہت بڑا مسئلہ ہوتا ہے۔)  بس بھی ایک خاص حد تک جاتی ہے۔ اس سے آگے بس پیدل گھومیں پھریں، ہائیکنگ کریں، مختلف قسم کے جھولے جھولیں، یا چیئر لفٹ اور کیبل کار کے ذریعے برف پوش چوٹیوں اور برف زاروں میں جاکر سکیٹنگ کریں۔ بہت ہی خوب صورت مقام ہے۔ ہُلَیل نے بالخصوص بہت زیادہ انجواے کیا۔ رش بہت زیادہ تھا اور اکثریت نوجوان، بلکہ نوخیز ، جوڑوں کی تھی اور اس مقام کا یورپ کے کسی تفریحی مقام سے موازنہ کریں تو صرف یہی فرق نظر آتا تھا کہ خواتین نے کپڑے نسبتاً پورے پہنے ہوئے تھے اور سکارف سب نے پہنے ہوئے ۔  یہاں آکر معلوم ہوا کہ ایران کے متعلق یہ مفروضہ کہ وہ ایک کٹر مذہبی معاشرت ہے ، کتنا غلط ہے۔ البتہ یہ ضرور کہنا پڑے گا کہ بے ہودگیوں کی وہ سطح نہیں تھی جو یورپی تفریح گاہوں پر بعض اوقات نظر آتی ہے۔ اور ہاں، تہران کے ہر بازار اور قابل ذکر جگہ کی طرح یہاں بھی نماز اور وضو کےلیے بہت ہی اچھے انتظامات موجود تھے۔ صاف ستھری جگہ۔ صاف ستھرے واش رومز۔  گئے تو ہم بس سے لیکن واپس ہم نے پیدل آنا ہی پسند کیا کیونکہ ہم اس خوب صورت جگہ کی خوب صورتی زیادہ سے زیادہ سمیٹنا چاہتے تھے۔  ------------ جاری
##############################
https://web.facebook.com/MMushtaqYusufzai/posts/851394391941953
ایران میں چند دن: مشاہدات ، تجربات اور احساسات (3)  ------------------------- اگلے دن صبح سے شام تک کانفرنس کے مختلف سیشن چلتے رہے۔ اس کےلیے ہمیں گیسٹ ہاؤس سے ساڑھے چھے بجے پک کیا گیا۔ سات بجے کانفرنس کے مقام پر پہنچے تو منتظمین نے خوش آمدید کہا۔ پرتکلف ناشتے کے بعد کانفرنس ٹھیک ساڑھے آٹھ بجے شروع ہوئی۔ (وقت کی پابندی کے مظاہر مختلف مواقع پر نظر آئے اور اس پر بہت زیادہ خوشی ہوئی۔) تلاوت جس صاحب نے کی ان کی آواز بہت پیاری تھی، لہجہ بھی بہت اچھا، تلفظ بھی تقریباً درست تھا لیکن وقف اور وصل میں کئی ٹھوکریں کھائیں اور لفظ کے درمیان میں سانس ٹوٹ جاتی۔ اس پر بہت افسوس ہوا۔  کانفرنس میں پاکستان سے تین افراد نے مقالے پڑھے (میری اہلیہ ، میں اور سکردو سے تعلق رکھنے والے ڈاکٹر محمد یعقوب بشوی جو قم میں مقیم بھی ہیں۔) بھارت سے ایک معمر صاحب قلم آئے تھے۔ ان کے علاوہ عراق، الجزائر، تیونس اور دیگر کئی ممالک سے مندوبین نے شرکت کی۔ میری بنیادی دلچسپی یہ تھی کہ ایران کے ممتاز اہلِ علم جناب مہدی گلشنی سے ملاقات ہوسکے ۔ ان کا ذکر پہلی دفعہ استاد محترم ڈاکٹر ظفر اسحاق انصاری صاحب مرحوم سے سنا تھا اور اب ملاقات کا موقع یہاں مل گیا۔ ان کا مقالہ پہلے سیشن میں تھا۔ بہت تپاک سے ملے اور صرف مجھ سے ہی نہیں تقریباً ہر اس شخص سے انتہائی تپاک اور محبت سے ملے جو ان کی طرف بڑھا۔ پہلے سیشن کے اختتام پر بعض منتخب مقالات پر خصوصی انعامات دیے گئے۔ میری اہلیہ کو "امام علی ایوارڈ" دیا گیا، فللہ الحمد ۔ ان کا مقالہ اس موضوع پر تھا کہ باغیوں کے خلاف قتال کے جواز پر حنفی فقہ میں سیدنا علی کرم اللہ وجہہ کو کیسے امام مانا گیا ہے اور کیسے ان کے اسوہ سے امر بالمعروف اور نہی عن المنکر کے باب میں فساد فی الارض کے خاتمے کےلیے حنفی فقہاے کرام نے قتال کے جواز پر استدلال کیا ہے۔  لنچ اور ظہر کی نماز کے وقفے میں تمام مقالہ نگاران کی آپس میں خصوصی نشست ہوئی اور سیدنا علی کرم اللہ وجہہ کی سیرت کے مختلف پہلوؤں کا اجاگر کیا گیا ۔ نیز اس پر بحث ہوئی کہ ان کی سیرت کے کن پہلوؤں پر کس نوعیت کے کام کی ضرورت ہے۔ اہم بات یہ ہے کہ پوری گفتگو میں کہیں بھی ایسی کوئی بات نہیں ہوئی جس پر سنی اور حنفی ہونے کی حیثیت سے مجھے اعتراض کرنا پڑتا۔ مثال کے طور پر بیچ میں ایک مقالہ نگار نے جنگ جمل کا ذکر کیا تو سیدہ عائشہ رضی اللہ عنہا کو ام المؤمنین کے لقب سے یاد کیا اور ان کے بارے میں کوئی ہلکی بات نہیں کی۔ سیدنا علی کرم اللہ وجہہ کی محبت کے آثار واضح تھے لیکن فرقہ وارانہ کشیدگی اور تنفر کا کوئی اثر نظر نہیں آیا۔ البتہ اس سے ایک استثنا تھا۔ ہمارے بھارتی دوست مسلسل شیعہ سنی اختلاف کا ذکر چھیڑ کر فتنہ انگیزی کی کوشش کررہے تھے لیکن ایک تو وہ بہت معمر تھے اور دوسرے وہ انگریزی میں بات کرتے تھے تو کسی کی سمجھ میں نہیں آتا تھا کہ وہ کہہ کیا رہے ہیں۔ ابتدا میں لوگوں نے ان کا ترجمہ سننے میں دلچسپی لی لیکن بعد میں کسی نے ترجمے کی بھی ضرورت محسوس نہیں کی۔ ایرانی میزبانوں نےگویا قصداً انھیں نظرانداز کرنے کی کوشش کی ، انھیں احساس دلائے بغیر ، اور یوں بات تلخی کی طرف نہیں گئی۔   وقفے کے بعد میں نے اپنے مقالے میں سیدنا علی کرم اللہ وجہہ کے اسوہ کا اس پہلو سے جائزہ پیش کیا کہ انھوں نے اپنے خلاف لڑنے والوں کے ساتھ جنگ شروع ہونے سے پہلے، جنگ کے دوران میں اور جنگ کے بعد کیا سلوک کیا اور حنفی فقہاے کرام نے کیسے ان کے اسوہ کو بنیاد بنا کر مسلمانوں کی خانہ جنگی کےلیے تفصیلی ضابطہ مرتب کیا ہے۔  صبح چھے بجے شروع ہونے والی یہ مشق شام چھے بجے تک جاری رہی اور اس کے بعد اتنی تھکن تھی کہ باہر گھومنے پھرنے کا سوال ہی نہیں تھا۔ چنانچہ یہ دو دن بغیر گھومے پھرے گزارے ۔  ------------------------ (جاری)
##############################
https://web.facebook.com/MMushtaqYusufzai/posts/852776408470418
کیا بارہ ربیع الاول رسول اللہ ﷺ کی وفات کا دن ہے؟ -------------------- میلاد النبی ﷺ پر خوشی منانے سے روکنے کےلیے بارہا یہ استدلال نظر سے گزرا کہ بارہ ربیع الاول کو تو رسول اللہ ﷺ کی وفات ہوئی تھی اور اسی لیے اس دن خوشی نہیں منانی چاہیے۔ مجھے اس وقت میلاد النبی ﷺ کی خوشی منانے کے جواز و عدم جواز یا استحباب و عدم استحباب کی بحث نہیں کرنی بلکہ یہ بتانا ہے کہ بارہ ربیع الاول کو رسول اللہ ﷺ کی وفات کا دن نہیں مانا جاسکتا۔ اس بات کی وضاحت کےلیے درج ذیل تین امور نوٹ کرلیں جس پر مؤرخین اور سیرت نگاروں کا عمومی اتفاق پایا جاتا ہے: ایک یہ کہ حجۃ الوداع کے موقع پر عرفہ (9 ذی الحجہ) جمعہ کا دن تھا؛ دوسری یہ کہ رسول اللہ ﷺ کی وفات ربیع الاول میں ہوئی؛ اور تیسری یہ کہ آپ کی وفات پیر کے دن ہوئی۔ اب معمولی حساب کتاب سے ہی معلوم ہوجاتا ہے کہ اگر 10 ذی الحجہ کو حجۃ الوداع کے موقع پر 9 ذی الحجہ جمعہ کے دن تھا تو تین مہینے اور تین دن بعد 12 ربیع الاول پیر کے دن نہیں ہوسکتا۔ اس دعوے کے ثبوت کےلیے دیکھیے کہ چار امکانات ہیں اور کسی میں بھی 12 ربیع الاول پیر کے دن نہیں آسکتا: ایک، تینوں مہینے (ذی الحجہ، محرم اور صفر) 30 دن کے ہوں؛ دو، دو مہینے 30 دن کے ہوں اور ایک 29 دن کا ہو؛ تین، ایک مہینہ 30 دن کا ہو اور دو مہینے 29 دن کے ہوں؛ اور چار، تینوں مہینے 29 دن کے ہوں۔ پہلی صورت میں 12 ربیع الاول اتوار کو آتا ہے؛ دوسری صورت میں 12 ربیع الاول ہفتے کو آتا ہے؛  تیسری صورت میں 12 ربیع الاول جمعہ کو آتا ہے؛ اور چوتھی صورت میں 12 ربیع الاول جمعرات کو آتا ہے۔ ----------------- پس اگر پہلی تین باتیں درست ہیں (کہ عرفہ جمعہ کے دن تھا، آپ کی وفات ربیع الاول میں ہوئی اور وہ پیر کا دن تھا) تو آپ کی وفات کا دن 12 ربیع الاول کو نہیں ہوسکتی کیونکہ اس سال 12 ربیع الاول پیر کے دن نہیں تھا۔ ----------------- روایات میں آپ کی وفات کی تاریخ پر اختلاف ہے۔ اس حساب کی روشنی میں وہ روایت درست معلوم ہوتی ہے جس کی رو سے آپ کی وفات 9 ربیع الاول کو ہوئی تھی اور 9 ربیع الاول تب پیر کے دن ہونی تھی جب اس پہلے تینوں مہینے 29 دن کے ہوں۔ ---------------- بہرحال جو لوگ 12 ربیع الاول کو میلاد النبی ﷺ کی خوشی منانے سے روکنا چاہتے ہیں، وہ کوئی اور دلیل ڈھونڈ لیں۔ یہ والی دلیل ناقابلِ قبول ہے۔
##############################
https://web.facebook.com/MMushtaqYusufzai/posts/852428078505251
علماے کرام کی جانب سے صریح قذف پر خاموشی -------------------- ابھی ایک وڈیو کلپ دیکھی جس میں مولانا عبد الغفور حیدری صاحب نے "آزادی مارچ" سے خظاب کرتے ہوئے صریح الفاظ میں زنا کا الزام عائد کرکے قذف کا ارتکاب کیا لیکن سٹیج پر یا سٹیج کے سامنے موجود " ہزاروں علماے کرام" میں کسی ایک کو بھی یہ کہنے کی توفیق نہیں ہوئی کہ مولانا یہ قذف ہے۔ آزادی مارچ میں شریک علماے کرام اور فیس بک پر موجود ان کے شارحین، محشین و مقلدین سے گزارش ہے کہ فقہ حنفی کی کسی بھی کتاب میں حدود کا باب ایک دفعہ پھر پڑھ لیجیے اور پھر بتائیے کہ جو شخص کسی دوسرے شخص کے متعلق زنا کا الزام لگائے اور چار گواہ پیش نہ کرسکے، شرعاً اس کی کیا سزا ہے؟
##############################
https://web.facebook.com/MMushtaqYusufzai/posts/853571271724265
تو ہمارے شوقیہ لبرل دوست "مولانا فضل الرحمان مزے کی چیز نہیں ہیں" کے عنوان سے کالم کب لکھیں گے؟تو ہمارے شوقیہ لبرل دوست "مولانا فضل الرحمان مزے کی چیز نہیں ہیں" کے عنوان سے کالم کب لکھیں گے؟
##############################
https://web.facebook.com/MMushtaqYusufzai/posts/853720371709355
پاکستان ایئر فورس بیس سکیسر میں "رحمت للعالمین صلی اللہ علیہ وسلم کا اسوہ حسنہ میدان جنگ میں" کے موضوع پر لیکچر کے بعد
##############################
https://web.facebook.com/MMushtaqYusufzai/posts/856777538070305
سازشی نظریات سے کیسے بچیں؟ ---------- نیوز چینلز کم سے کم دیکھا کریں۔ دیکھنے بھی ہوں تو انگریزی چینل دیکھیں، وہ بھی بوقت ضرورت اور بقدر ضرورت۔ اردو ہی دیکھنا ہو تو بی بی سی کی ویب سائٹ دیکھیں بوقت ضرورت اور بقدر ضرورت۔ ٹاک شوز بالکل نہ دیکھیں اور اب تک دیکھنے پر خلوص دل سے توبہ کریں۔ ویلج افسران اور خواہ مخواہ کے مولوی صاحبان کی بات نہ سنیں اور سننی پڑ ہی جائے تو سنجیدہ ہر گز نہ لیں، بالخصوص ان کے بڈھے بڈھے تجزیہ نگاروں کے تجزیوں کو محض لطیفہ سمجھ کر پڑھیں اور ان سے لطف اٹھائیں۔ ان چند اقدامات سے نہ صرف سازشی نظریات سے جان چھوٹ جائے گی، بلکہ مبنی برحقیقت تجزیہ بھی خود ہی کرسکیں گے اور، ان شاء اللہ،  کبھی مایوسی نہیں ہوگی۔ تجربہ کرکے دیکھ لیں۔
##############################
https://web.facebook.com/MMushtaqYusufzai/posts/856446074770118
لاہور ہائیکورٹ کا فیصلہ  -------------- ویلج افسران یا خواہ مخواہ کے مولوی صاحبان کچھ بھی کہیں، لاہور ہائیکورٹ کے فیصلے کو میں اسٹیبلشمنٹ کی ڈکٹیشن نہیں مانتا۔ مجھے اس فیصلے سے اس بنا پر اختلاف ہے کہ سزایافتہ مجرم کی علاج کےلیے ضمانت پر رہائی کی مثال نہیں ملتی۔ اس لحاظ سے بھی اصل تنقید اسلام آباد ہائیکورٹ کے فیصلے پر ہونی چاہیے۔ لاہور ہائیکورٹ کے فیصلے میں تو ضمانت کی شرط پر بحث ہے جس پر تنقید کی جا سکتی ہے لیکن وہ اسلام آباد ہائیکورٹ کے فیصلے سے زیادہ شدید تنقید نہیں ہوسکتی۔ ہاں، اگر بعد میں ان دو فیصلوں کو نظیر کے طور پر دیگر سزا یافتہ مجرموں کی علاج کےلیے رہائی کےلیے نظیر کے طور پر مان لیا گیا تو میرا اختلاف بھی ختم ہوجائے گا۔ یہ بھی نوٹ کرلیں کہ فیصلوں پر تنقید کا حق ہر ایک کو حاصل ہے اور ہم بھی کئی فیصلوں پر تنقید اور کئی کی تعریف کرتے آئے ہیں لیکن فیصلے ماننے سے انکار یا انھیں اسٹیبلشمنٹ کی ڈکٹیشن قرار دینے کی روش غلط اور شکست خوردگی کی علامت ہے۔
##############################
https://web.facebook.com/MMushtaqYusufzai/posts/858776227870436
میاں صاحب کا دونوں بار بھاگ نکلنا تاریخی حادثات ہیں۔ ویلج افسران کے رجسٹر انتقالات کے نئے باب کا عنوان!میاں صاحب کا دونوں بار بھاگ نکلنا تاریخی حادثات ہیں۔ ویلج افسران کے رجسٹر انتقالات کے نئے باب کا عنوان!
##############################
https://web.facebook.com/MMushtaqYusufzai/posts/858742537873805
یہ پلان بی تو پلان اے سے زیادہ بودا نکلا۔یہ پلان بی تو پلان اے سے زیادہ بودا نکلا۔
##############################
https://web.facebook.com/MMushtaqYusufzai/posts/858893697858689
موزوں اور جرابوں پر مسح سے متعلق چند اصولی سوالات ----------- ہمارے بعض دوستوں کو پھر اجتہاد کا شوق چرایا ہے، اس لیے چند اصولی سوالات پیش خدمت ہیں۔ امید ہے کہ ہمارے مجتہدین ان پر غور کرنے کی زحمت گوارا کریں گے۔ ایک: کیا آپ کے نزدیک عام حالات میں، اور جس شخص نے موزے یا جرابیں نہ پہنی ہوں، پیروں کا دھونا فرض ہے یا مسح کرنا؟ دو، اگر قرآن کی آیت کی رو سے پیروں کا دھونا فرض ہے اور یہی کچھ سنت سے بھی ثابت ہوتا ہے، تو پھر جن روایات میں مسح کی اجازت دی گئی ہے، وہ قرآن کے عام حکم کی تخصیص یا مطلق حکم کی تقیید کیسے کرسکتی ہیں؟ تین، اگر یہ تخصیص یا تقیید رخصت کے باب سے ہے، تو کیا اس رخصت نے موزوں یا جرابوں پر مسح کو پیر دھونے کے قائم مقام بنادیا ہے، خواہ پیر شرعی طور پر ناپاک ہوں، یا ایک دفعہ پیروں کو شرعی پاکی دی جائے اور پھر موزوں یا جرابوں میں داخل کیے جائیں تو آئندہ مسح کافی ہوگا؟ بہ الفاظ دیگر، کیا موزے یا جرابیں طہارت دینے کا سبب ہیں یا نجاست حقیقی و حکمی کےلیے مانع ہیں؟ چار، اگر موزوں پر مسح کی روایات نے دھونے کے حکم سے استثنا دیا ہے، تو کیا استثنا پر مزید قیاس کیا جاسکتا ہے یا استثنا کو نص میں مذکور صورت تک ہی محدود مانا جائے گا؟ کیا استثنا پر قیاس کرکے مزید استثناءات پیدا کرنے سے اصل حکم استثنا میں اور استثنا اصل حکم میں تبدیل ہوکر قانونی نظام کو تہ و بالا نہیں کردے گا؟ پانچ، کیا جرابوں پر مسح کی روایات اتنی ہی قوی ہیں جتنی موزوں پر مسح کی ہیں یا جرابوں کو موزوں پر قیاس کیا گیا ہے؟ چھے، کیا قیاس میں فرع کا اصل کی طرح ہونا ضروری ہے یا نہیں؟ اگر ہاں، تو کیا جرابیں موزوں کی طرح ہونی چاہئیں یا نہیں؟ اور اگر نہیں تو کیا فرع کو فرق کے باوجود استثنائی حکم کی توسیع کرکے اصل حکم اور استثنا دونوں کی خلاف ورزی ہوتی ہے یا نہیں؟ ------ آج کےلیے اتنا ہی کافی ہے۔ و باللہ التوفیق
##############################
https://web.facebook.com/MMushtaqYusufzai/posts/776480149433378?comment_tracking=%7B%22tn%22%3A%22O%22%7D
ہزار مرتبہ کابل نکو تر از دلّی است کہ آں عجوزہ عروسِ ہزار داماد است (کابل دلّی سے ہزار مرتبہ بہتر ہے کیونکہ وہ بڑھیا تو ہزار شوہروں کی بیوی رہی ہے۔) اقبال
##############################
https://web.facebook.com/MMushtaqYusufzai/posts/776257929455600?comment_tracking=%7B%22tn%22%3A%22O%22%7D
پلاسٹک بیگز اور سرمایہ دارانہ ذہنیت --------------- تو 14 اگست سے اسلام آباد میں پلاسٹک بیگز پر پابندی لگ جائے گی اور یہ قابلِ سزا جرم بن جائے گا۔ پلاسٹک کے نقصانات گنوانے پر اب سیکڑوں پوسٹس بھی لکھی جائیں گی، ٹاک شوز بھی ہوں گے، کالمز بھی لکھے جائیں گے اور سارا ملبہ گرے گا کسی ریڑی بان پر، کسی سبزی فروش پر، کسی کریانہ سٹور پر۔ واہ واہ کے ڈونگرے بھی برسائے جائیں گے اور اس شور و غوغا میں دھیان نہیں جائے گا تو اس طرف کہ کیا پلاسٹک صرف شاپرز میں استعمال ہوتا ہے؟ کیا ملٹی نینشل کارپوریشنز کی ہزاروں لاکھوں پراڈکٹس میں مسلسل پلاسٹک استعمال نہیں ہورہا؟ ذرا ارد گرد نظر تو دوڑائیے۔ گھر کے اندر ہی دیکھیے۔ صابن کا ریپر ہو، یا ہینڈ واش، پانی کی بوتل ہو، یا سوفٹ ڈرنکس کی بوتل، شیمپو ہو یا چپس کا پیکٹ، اوپر نیچے دائیں بائیں، آگے پیچھے ہر طرف پلاسٹک ہی پلاسٹک۔ لیکن ہمارا فوکس ہوگا پلاسٹک بیگز پر۔ قانون کیسے سرمایہ دارانہ نظام کا آلۂ کار بن جاتا ہے، اس تضاد سے خوب معلوم ہوجاتا ہے۔ غریب ریڑی بان کو سزا دی جائے گی اور ملٹی نیشنل کارپوریشنز پلاسٹک کا زہر بیچ کر کروڑوں کماتی رہیں گی۔
##############################
https://web.facebook.com/MMushtaqYusufzai/posts/777143709367022?comment_tracking=%7B%22tn%22%3A%22O%22%7D
گران افغانستان
##############################
https://web.facebook.com/MMushtaqYusufzai/posts/777074392707287?comment_tracking=%7B%22tn%22%3A%22O%22%7D
خو دا زڑہ مے راتہ وائی، دا ھڈوکی مے گونڑیگی چہ اخر بہ سوک اوچت کڑی د جانان د مخ نقاب!  (غنی خان) ------ (لیکن میرا دل یہ کہہ رہا ہے اور میرا وجود گنگنا رہا ہے کہ آخر کوئی محبوب کے رخ سے نقاب ہٹا ہی دے گا!)
##############################
https://web.facebook.com/MMushtaqYusufzai/posts/777655872649139?comment_tracking=%7B%22tn%22%3A%22O%22%7D
جمہوری اقدار پر ٹسوے بہانے کے بجاے  ہر پارٹی اپنے بِکے ہوئے گھوڑوں کے خلاف  دستوری اور قانونی کارروائی کرے۔جمہوری اقدار پر ٹسوے بہانے کے بجاے  ہر پارٹی اپنے بِکے ہوئے گھوڑوں کے خلاف  دستوری اور قانونی کارروائی کرے۔
##############################
https://web.facebook.com/MMushtaqYusufzai/posts/777417202673006?comment_tracking=%7B%22tn%22%3A%22O%22%7D
سینیٹ اور کرپشن ----------- پاکستان کے پہلے دستور (1956ء) کی رو سے پارلیمنٹ کا ایک ایوان تھا اور اس میں دونوں صوبوں (مشرقی و مغربی پاکستان) کی برابر سیٹیں تھیں۔ (آبادی کی بنا پر مشرقی پاکستان کی اکثریت کے مقابلے کےلیے مغربی پاکستان کے صوبوں اور ریاستوں کو 1955ء میں ملا کر ایک یونٹ، یعنی ایک صوبہ، بنادیا گیا تھا۔)  1962ء کے دستور کے تحت بھی یہی بندوبست رہا۔ 1973ء کے دستور میں پارلیمنٹ کے دو ایوان بنادیے گئے۔ ایوانِ زیریں، قومی اسمبلی، کےلیے اصول یہ طے پایا کہ یہاں سیٹیں آبادی کی بنیاد پر دی جائیں گی اور ایوانِ بالا، سینیٹ، کےلیے اصول یہ طے پایا کہ یہاں چاروں صوبوں کو برابر کی نمائندگی دی جائے گی۔ گویا سینیٹ کو وفاق کی علامت بنادیا گیا۔ تاہم سینیٹ کو وفاق کی علامت بننے میں کئی مسائل کا سامنا کرنا پڑا: مثلاً پاکستان میں صرف صوبے ہی تو نہیں تھے؛ قبائلی علاقے بھی تھے۔ چنانچہ وفاق کے زیر انتظام قبائلی علاقوں کےلیے الگ سیٹیں مختص کی گئیں جبکہ صوبوں کے زیر انتظام قبائلی علاقوں کےلیے ایسا کوئی بندوبست نہیں کیا گیا کیونکہ انھیں صوبوں کا ہی حصہ مان لیا گیا۔ (پچیسویں ترمیم کے وقت جب قبائلی علاقے صوبہ خیبر پختونخوا میں ضم کیے گئے تو قبائلی علاقوں کی مخصوص نشستیں ختم ہوگئیں۔ ) پھر وفاقی دار الحکومت کےلیے نمائندگی کا مسئلہ اور پھر بالخصوص جنرل ضیاء اور جنرل مشرف کے دور میں اور پھر اٹھارویں ترمیم کے موقع پر ٹیکنوکریٹس ، علما، خواتین اور اقلیتوں کےلیے مخصوص نشستوں کا معاملہ یوں اٹھا کہ سینیٹ میں چار صوبوں کی برابر کی نمائندگی کے اصول کئی طریقوں سے پامال ہوگئے۔ یوں ہوتے ہوتے وفاق کی علامت والی بات بیچ میں کہیں رہ گئی اور سینیٹ میں دیگر امور کا بھی خیال رکھا جانے لگا۔ امریکا میں سینیٹ میں تمام ریاستوں کی برابر کی نمائندگی ہوتی ہے (ہر ریاست  کےلیے دو سیٹیں) اور سینیٹرز کا انتخاب براہ راست ہوتا ہے۔ پاکستان میں سینیٹ کا تصور تو امریکا سے لیا گیا لیکن انتخاب کےلیے براہ راست عوام کے ووٹوں کے بجاے طریقِ کار یہ طے پایا کہ صوبوں کی چودہ نشستوں (اور اسی طرح علما، ٹیکنوکریٹس و اقلیتوں کی مخصوص نشستوں) پر انتخاب صوبائی اسمبلی کے ممبران کریں گے۔ اس طرح کرپشن کےلیے باقاعدہ گنجائش پیدا کرلی گئی۔ ذرا سوچیے کہ صوبہ پنجاب سے چودہ سینیٹرز کا انتخاب اگر براہ راست عوام کے ووٹوں سے ہوتا تو کتنی بڑی کیمپین کی ضرورت ہوتی لیکن جب چودہ نشستوں کےلیے پنجاب کی صوبائی اسمبلی کے 371 ارکان کو الیکٹورل کالج کی حیثیت حاصل ہوگئی تو ایک نشست کےلیے 27 ارکان اسمبلی کا ووٹ کافی ہوا۔ گویا پنجاب سے سینیٹ کے الیکشن کےلیے امیدوار نے 27 ارکان ہی پر محنت کرنی ہے اور اگر انتخاب بلوچستان سے ہو تو صرف 5 ارکان اسمبلی ہی کی ضرورت ہوتی ہے (بلوچستان اسمبلی میں 65 ارکان ہوتے ہیں اور انھوں نے سینیٹ کےلیے 14 ارکان کا انتخاب کرنا ہوتا ہے)۔ کوئی حیرت کی بات نہیں ہے  کہ سب سے زیادہ بولیاں بلوچستان کی اسمبلی میں ہی لگتی ہیں اور "نادیدہ قوتوں" کا پسندیدہ پلے گراؤنڈ بلوچستان اسمبلی ہی ہوتی ہے جہاں عام طور پر کسی خاص سیاسی پارٹی کی اکثریت بھی نہیں ہوتی۔ سینیٹرز کو عوام منتخب نہیں کرتے اور عوام کو پتہ بھی نہیں ہوتا کہ سینیٹرز کو ملنے والے فنڈز کہاں اور کیسے استعمال ہوتے ہیں؟ ایم این ایز اور ایم پی ایز کو تو لوگوں سے ملنا پڑتا ہے اور اگلے الیکشن کے موقع پر بہت کچھ دیکھنا اور سننا بھی پڑتا ہے لیکن سینیٹرز اس جھنجھٹ سے بے نیاز ہوتے ہیں۔ ہمارے مردان سے الحاج محمد علی خان ہوتی سالہا سال سینیٹر بلکہ سینیٹ میں قائد ایوان رہے اور بہت ہی شریف اور صاحب علم آدمی تھے لیکن مردان میں ان کے حجرے کے آس پاس محلوں میں بھی کسی کو علم نہیں ہوتا تھا کہ سینیٹر صاحب کب آئے، کب گئے اور انھوں نے اس دوران میں کیا کچھ کیا؟  پھر چونکہ سینیٹرز کا کوئی تعلق عوام سے نہیں ہوتا ، اس لیے عوام کے سامنے جوابدہی کی انھیں فکر ہی نہیں ہوتی۔ سچ یہ ہے کہ پاکستان میں سینیٹ خالص طبقاتی تقسیم کی علامت ہے جیسے کسی زمانے میں برطانیہ میں ہاؤس آف لارڈز ہوتا تھا (بلکہ اب بھی کسی حد تک ہے)۔ آخر کوئی تو وجہ ہوتی ہے کہ امریکا سے آنے والے سرمایہ کار (یا سرمایہ دار) سینیٹر بننے کو ترجیح دیتے ہیں اور ان کےلیے کیا سیکولر اور کیا مذہبی، سب جماعتوں کے دروازے کھلے ہوتے ہیں۔ (اعظم سواتی، طلحہ محمود اور کئی دیگر مثالیں فوری طور پر ذہن میں آئی ہیں۔) پھر یہ بھی دیکھیے کہ سینیٹ اگر صوبوں کی نمائندگی کے اصول پر قائم ہے تو یہ کیسے ممکن ہے کہ ایک ہی گھر کے تین افراد سینیٹ کے ارکان بن جائیں؟ (ایک زمانے میں صوبہ سرحد سے سینیٹر گلزار، سینیٹر عمار اور سینیٹر وقار ہوتے تھے۔) کیا یہ گھر کی نمائندگی ہے یا صوبے کی؟ اس معاملے میں بھی سیکولر اور مذہبی جماعتیں یکساں ذمہ دار ہیں۔ 2006ء میں سینیٹ کے انتخاب کے موقع پر ایم ایم اے نے پروفیسر خورشید صاحب کو صوبہ سرحد سے سینیٹ کی جنرل سیٹ کےلیے نامزد کیا ۔ پروفیسر صاحب کی اہلیت، صلاحیت، دیانت سب کچھ ہر شک و شبے سے بالاتر ہے لیکن کیا وہ صوبہ سرحد کے نمائندے کی حیثیت رکھتے تھے؟  ایسے ادارے کےلیے انتخاب بہت بڑی سرمایہ کاری کے بغیر ممکن نہیں ہوتا اور سرمایہ کار تو سرمایہ کاری منافع کےلیے ہی کرتا ہے۔ حقیقت یہ ہے کہ سینیٹ کے ادارے کی تعمیر میں ہی خرابی کی صورت مضمر ہے۔ چنانچہ آج اگر بعض سرمایہ کاروں نے منافع کا سنہرا موقع دیکھ کر ووٹ خراب کیے، یا پارٹی لائن کی مخالفت کی، تو اس میں حیرت کی کیا بات ہے؟ آخر پارٹی نے بھی ان کا انتخاب کوئی میرٹ پر تھوڑی کیا تھا۔ کل پارٹی نے منافع لیا، آج سینیٹر نے لے لیا۔  Tit for tat
##############################
https://www.facebook.com/MMushtaqYusufzai/posts/777685362646190?comment_tracking=%7B%22tn%22%3A%22O%22%7D
چہ بے حسہ شم ورکیگم، چہ احساس لرم سوزیگم نہ طاقت شتہ د سکون ، نہ ھمت د اضطراب ! (بے حس ہوجاؤں تو فنا ہوجاؤں؛ احساس رکھوں تو جل جاؤں۔ نہ سکون برداشت کرنے کی طاقت ہے، نہ ہی اضطراب سہنے کی ہمت۔) غنی خان
##############################
https://www.facebook.com/MMushtaqYusufzai/posts/777682372646489?comment_tracking=%7B%22tn%22%3A%22O%22%7D
شکر ہے کہ پوپلزئی صاحب کو کل چاند نظر نہیں آیا۔ آ بھی کیسے سکتا تھا جبکہ چاند عید الفطر کا نہیں تھا!شکر ہے کہ پوپلزئی صاحب کو کل چاند نظر نہیں آیا۔ آ بھی کیسے سکتا تھا جبکہ چاند عید الفطر کا نہیں تھا!
##############################
https://www.facebook.com/MMushtaqYusufzai/posts/778366082578118?comment_tracking=%7B%22tn%22%3A%22O%22%7D
زکاۃ اور ٹیکس: غامدی صاحب کی پیدا کردہ غیر ضروری الجھن  ----------------------------- کسی زمانے میں غامدی صاحب کا موقف تھا کہ حکومت زکاۃ کی شرح میں تبدیلی نہیں کرسکتی اور اس نے اپنے سارے اخراجات زکاۃ کی مخصوص شرح سے حاصل ہونے والے محدود مال سے ہی پورے کرنے ہیں۔ اب ان کے نزدیک قابلِ زکاۃ اموال، نصابِ زکاۃ اور شرح کے متعلق اختیار حکومت کے پاس ہے اور یوں ان کے اور غلام احمد پرویز صاحب کے موقف میں کوئی خاص فرق باقی نہیں رہا ہے۔ اس موقف پر تفصیلی تنقید کےلیے سردست فرصت دستیاب نہیں ہے۔ فی الوقت فقہاے کرام کے موقف کا خلاصہ پیش کیا جاتا ہے۔ فقہاے کرام کا موقف یہ ہے کہ زکاۃ ایک مالی عبادت ہے۔ اس عبادت کی ادائیگی کےلیے مخصوص اموال پر مخصوص شرائط کے ساتھ مخصوص شرح سے مخصوص مقدار عائد کی جاتی ہے جو مخصوص مصارف میں خرچ کی جاتی ہے۔ اس تصور کی رو سے حکومت صرف اموال ظاہرہ پر ہی زکاۃ وصول کرسکتی ہے (اور اس پر دیگر قیود بھی لاگو ہوتی ہیں)۔ اموال باطنہ کی زکاۃ ہو، یا زکاۃ کے علاوہ دیگر واجب صدقات، ان کی ادائیگی فرد کا کام ہے اور وہ انفرادی طور پر کرتا ہے۔  باقی رہا ٹیکس کا معاملہ تو اس کا جواز اس پر منحصر ہے کہ حکومت کیا  خدمات دے رہی ہے، ان پر اس کا خرچہ کتنا ہوتا ہے اور ان اخراجات کےلیے اس کے پاس دستیاب ذرائع کیا ہیں؟ اگر خدمات جائز ہوں، اخراجات مناسب ہوں، دستیاب ذرائع سے وہ اخراجات پورے نہ ہوتے ہوں، تو حکومت ٹیکس لگا سکتی ہے، ورنہ نہیں۔  یہ خلاصہ ہوا۔ تفصیل کسی او وقت، ان شاء اللہ۔ ------------- پس نوشت: جناب ڈاکٹر عرفان شہزاد صاحب کا کہنا ہے  کہ غامدی صاحب شرح میں تبدیلی کے قائل نہیں ہیں، البتہ باقی امور میں ان کا موقف درست بیان کیا گیا ہے۔ اس پر عرض کیا: تصحیح کےلیے شکریہ قبول کیجیے۔  یہ بات اپنی جگہ حیران کن ہے کہ قابلِ زکاۃ اموال کون سے ہیں؟ کون سے اموال کو زکاۃ سے مستثنی کیا جائے؟ نصاب کیا ہو اور کتنا ہو؟ ان امور میں اختیار حکومت کو ہو تو شرح کی تبدیلی کا اختیار اس کے پاس کیوں نہیں ہوسکتا؟
##############################
https://www.facebook.com/MMushtaqYusufzai/posts/778342369247156?comment_tracking=%7B%22tn%22%3A%22O%22%7D
شریعہ اکیڈمی کی مطبوعات کی فہرست یہ مطبوعات آپ کو پچاس فی صد ڈسکاؤنٹ کے ساتھ مل سکتی ہیں۔
##############################
https://web.facebook.com/MMushtaqYusufzai/posts/781163052298421?comment_tracking=%7B%22tn%22%3A%22O%22%7D
تین سال قبل اس دن کوئٹہ میں قیامت برپا کی گئی تھی۔ اللہ شہیدوں کی شہادت قبول کرے اور ہمیں ظالموں کو کیفر کردار تک پہنچانے کی توفیق دے۔
##############################
https://web.facebook.com/MMushtaqYusufzai/posts/781162202298506?comment_tracking=%7B%22tn%22%3A%22O%22%7D
یہ سوال پچھلے سال کیا تھا لیکن اب پھر یاد آگیا ہے سابقہ فاٹا کےلیے خواتین کی مخصوص نشستوں کے انتخاب پر!
##############################
https://web.facebook.com/MMushtaqYusufzai/posts/787958081618918?comment_tracking=%7B%22tn%22%3A%22O%22%7D
اپنی خودی پہچان، او غافل افغان!  --------------- گران افغانستان تہ یومِ استقلال اومبارکی ورکوم او ورسرہ د اقبالؔ لاہوری کلام پیرزو کوم --------------- رومی بدلے، شامی بدلے، بدلا ہندستان تو بھی، اے فرزندِ کہستاں! اپنی خودی پہچان اپنی خودی پہچان او غافل افغان! موسم اچھا، پانی وافر، مٹی بھی زرخیز جس نے اپنا کھیت نہ سینچا وہ کیسا دہقان! اپنی خودی پہچان او غافل افغان! اونچی جس کی لہر نہیں ہے وہ کیسا دریاے! جس کی ہوائیں تند نہیں ہیں وہ کیسا طوفان! اپنی خودی پہچان او غافل افغان! ڈھونڈ کے اپنی خاک میں جس نے پایا اپنا آپ اس بندے کی دہقانی پر سلطانی قربان اپنی خودی پہچان او غافل افغان! تیری بے علمی نے رکھ لی بے علموں کی لاج عالم فاضل بیچ رہے ہیں اپنا دین ایمان اپنی خودی پہچان او غافل افغان!
##############################
https://web.facebook.com/MMushtaqYusufzai/posts/787951828286210?comment_tracking=%7B%22tn%22%3A%22O%22%7D
خوب گزری تھی جو مل بیٹھے تھے دیوانے دو ----------- قیصر بھائی کے ساتھ مالے، مالدیپ، میں  19 اگست 2016ء
##############################
https://web.facebook.com/MMushtaqYusufzai/posts/788563151558411?comment_tracking=%7B%22tn%22%3A%22O%22%7D
آزادی کی جنگ اور بین الاقوامی قانون (1) ----------------- آزادی کی جنگ کی شرعی حیثیت پر الگ گفتگو کی ضرورت ہے لیکن چوں کہ بعض لوگ بین الاقوامی قانون سے ناواقفیت کی بنیاد پر یہ سمجھتے ہیں کہ معاصر قانون کی رو سے اسے ناجائز سمجھا جاتا ہے ، اس لیے یہاں اس ضمن میں بین الاقوامی قانون کی کچھ تفصیلات دی جارہی ہیں ۔  بین الاقوامی قانون میں آزادی کی جنگ کے جواز اور عدم جواز پر بحث ”حق خود ارادیت“ (Right of Self-determination) کے لیے جد و جہد پر بحث کے ضمن میں شروع ہوئی۔  معاصر بین الاقوامی قانونی نظام کی ابتدا یورپ میں ”قومی ریاست“(Nation-state) کے تصور سے ہوئی۔ اس تصور کا بنیادی مفروضہ یہ تھا کہ ایک ریاست کے اندر رہنے والے لوگ ایک قوم ہیں۔ یورپ میں یہ تصور جس طرح وجود میں آیا اور جس طرح اس نے پرانے نظام کی جگہ لی اس پس منظر میں یورپ کی حد تک اس تصور سے کوئی بڑا مسئلہ پیدا نہیں ہوا، اگرچہ کہیں کہیں ایک ریاست کے اندر رہنے والے لوگ خود کو ”الگ قوم“ متصور کرکے ”آزادی“ حاصل کرنے اور ”الگ ریاست“ کی تشکیل کے لیے آواز بلند کرتے رہے۔ البتہ جب یورپی اقوام کے قبضے کے خلاف ایشیا، افریقہ اور لاطینی امریکہ میں مزاحمت کا سلسلہ شروع ہوا تو ”قومی آزادی کی جنگ“ (War of National Liberation) کے جواز اور عدم جواز پر بحث بھی شروع ہوئی۔  ظاہر ہے کہ قابض قوتیں ابتدا میں اس کے جواز کی قائل نہیں ہوسکتی تھیں، اور چوں کہ بیسویں صدی کے ربع اول تک یورپی قوموں کا تصور یہی تھا کہ ریاست کو جنگ شروع کرنے کا مطلق اختیار ہے جو اس کے اقتدار اعلی (Sovereignty)کا لازمی نتیجہ ہے، اس لیے یورپی قبضے اور تسلط کے خلاف جہاں بھی مزاحمت ہوئی اسے ناجائز قرار دیا گیا اور مزاحمت کاروں کو ”دہشت گرد“ (Terrorists) کا خطاب دیا گیا۔ یہیں سے آزادی کی جنگ اور دہشت گردی کے تعلق پر بحث شروع ہوئی۔ پھر آزادی کی جنگ لڑنے والوں نے بھی دہشت گردی کے خطاب کو اپنے لیے اعزاز سمجھنا شروع کیا اور یہ بات مشہور ہوگئی کہ ایک شخص جسے دہشت گرد کہتا ہے وہ دوسرے کے نزدیک آزادی کی جنگ لڑنے والا مجاہد ہے:  One man's terrorist is another's freedom fighter.  پہلی جنگ عظیم کے خاتمے (1918ء) پر جو بین الاقوامی نظام وجود میں آیا اس میں آزادی کی جنگ اور حق خود ارادیت کی جد و جہد کی بحث کو ایک نیا رخ دیا۔  اس جنگ عظیم میں ترکی اور جرمنی نے شکست کھائی اور ان کے زیر تسلط علاقوں پر برطانیہ، فرانس اور ان کے اتحادیوں کا قبضہ ہوگیا۔ جنگ کے دوران میں ہی انہوں نے مستقبل کے متعلق جن امور پر آپس میں اتفاق کیا تھا ان میں ایک امر یہ تھا کہ جنگ کے بعد ان علاقوں کو کس طرح تقسیم کرنا ہے، بالخصوص مشرق وسطی کے نقشے کو نئے سرے سے بنانے (Redrawing the Map of the Middle East) کا منصوبہ بنایا جاچکا تھا۔ اسی طرح افریقہ کے وہ علاقے جو اس وقت تک جرمنی کے قبضے میں تھے ان کی تقسیم کا بھی فیصلہ ہوچکا تھا۔ 1918ء میں ”میثاقِ مجلسِ اقوام“ (Covenant of the League of Nations) کے ذریعے ایک عالمی تنظیم قائم کی گئی۔ ان علاقوں کی تقسیم کے لیے میثاق کے تحت ایک ”نظامِ انتداب“ (Mandate System) وضع کیا گیا جس کے تحت طے پایا کہ یہ علاقے مختلف یورپی طاقتوں کو بطور ”ذمہ داری“ (Mandate) دیے جائیں گے اور ان یورپی طاقتوں کی ذمہ داری ہوگی کہ وہ ان علاقوں کے لوگوں کو اپنی حکومت خود چلانے (Self-rule) کا اہل بنائیں اور اس مقصد کے لیے ان کی تربیت کریں۔ پھر جب وہ اس کے اہل ہوجائیں گے تو یورپی طاقتیں ان پر قبضہ ختم کرلیں گی۔ یوں دو صدیوں سے جاری ظلم و استحصال کو ایک قانونی شکل دے دی گئی۔  اس نظام کے تحت مقبوضہ علاقوں کو تین درجوں میں تقسیم کیا گیا:  درجۂ اول (Mandate 'A'):  اس درجے میں رکھے گئے علاقوں کو کاغذات کی حد تک یہ حق دیا گیا کہ وہ اپنے اوپر قبضے کے لیے یورپی طاقتوں میں کسی کو اپنی مرضی سے چن سکتے ہیں۔ ویسے عملاً ایسا کچھ نہیں ہوا اور عراق کے امیر فیصل نے فرانس جاکر جب اس سلسلے میں مذاکرات کی کوشش کی تو کسی نے اس کی بات سنی ہی نہیں۔ ان علاقوں میں قابض یورپی طاقت کی ذمہ داری یہ تھی کہ وہ ان علاقوں کے لوگوں کو ”انتظامی امور میں مشورے اور تعاون“دیں یہاں تک کہ یہ خود اپنے پیروں پر کھڑے ہونے کے اہل ہوجائیں۔ عرب علاقے جو اس وقت تک عثمانی سلطنت کا حصہ تھے اس درجے میں رکھے گئے۔ شام کا علاقہ فرانس کے سپرد کیا گیا جبکہ عراق، فلسطین اور دریائے اردن کے پار کا علاقہ برطانیہ کو دیا گیا۔ یاد رہے کہ 1917ء میں برطانوی وزیر خارجہ بالفور نے عالمی صہیونی تنظیم کے سربراہ کے ساتھ وعدہ کیا تھا کہ جنگ کے خاتمے پر برطانیہ فلسطین میں یہودیوں کے لیے ”قومی وطن“ (National Home) کی تشکیل میں ہر ممکن مدد دے گا۔  درجۂ دوم (Mandate 'B'):  اس درجے میں زیادہ تر افریقہ کے وہ علاقے رکھے گئے جو اس وقت تک جرمنی کے مقبوضہ جات تھے۔ ان علاقوں کو مجلس اقوام کی تمام ممبر ریاستوں کی تجارت کے لیے آزاد رکھا گیا۔ البتہ قابض ریاستوں کی ذمہ داری قرار دی گئی کہ وہ ان علاقوں میں غلاموں کی تجارت اور اسلحے کی ترسیل ختم کرنے کی کوشش کریں۔ ٹانگانائیکا کو برطانیہ، بیلجیم اور پرتگال میں، جبکہ کیمرون اور ٹوگولینڈ کو برطانیہ اور فرانس میں تقسیم کردیا گیا۔  درجۂ سوم (Mandate 'C'):  اس درجے میں مغربی افریقہ اور بحر الکاہل میں جرمنی کے سابقہ مقبوضہ جات کو رکھا گیا۔ مغربی افریقہ کے علاقوں کو جنوبی افریقہ کے حوالے کیا گیا جبکہ بحر الکاہل کے علاقوں کو آسٹریلیا، نیوزی لینڈ اور جاپان میں تقسیم کیا گیا۔ مجلس اقوام کی ممبر ریاستوں کو ان علاقوں میں تجارت کی قطعاً اجازت نہیں تھی۔ واضح رہے کہ درجۂ دوم اور درجۂ سوم کے علاقوں کے لوگوں کو قابض فوج میں ملازمت کی اجازت بھی نہیں تھی۔  یہاں اس بات کی وضاحت ضروری محسوس ہوتی ہے کہ پہلی جنگ عظیم سے قبل ان یورپی طاقتوں نے جن علاقوں پر قبضہ کیا تھا ان پر وہ اپنا قبضہ قانونی طور پر جائز اور مستقل سمجھتی تھیں اور انتداب کا نظام ان کے لیے نہیں تھا۔ چنانچہ مثال کے طور پر برصغیر کو 1857ء سے ”برطانیۂ عظمی“کا حصہ سمجھا جاتا تھا اور اسے ”برطانوی ہند“ کہا جاتا تھا۔ برطانیہ کے بادشاہ کے القابات میں ایک لقب ”شہنشاہِ ہند“ کا بھی تھا۔  1919ء کے ورسائی معاہدے (Treaty of Versailles) میں یورپ کی حد تک علاقائی تنازعات کے حل بھی کوشش کی گئی۔  چنانچہ جرمنی کے مقبوضہ علاقے ”طاس ِسار“ (Saar Basin) کو فرانس کے قبضے میں دیا گیا تاکہ جرمنی کے حملے سے فرانس کو جو نقصان پہنچا اس کی تلافی ہوسکے! البتہ ساتھ ہی طے پایا کہ اس علاقے کے لوگوں سے پندرہ سال بعد استصواب رائے (Plebiscite) کیا جائے گا۔ 1935ء میں کیے گئے استصواب رائے میں لوگوں کی غالب اکثریت نے جرمنی کے ساتھ الحاق کے حق میں رائے دی۔  1864ء میں جرمنی نے ڈنمارک سے شمالی اور مرکزی شلیز وگ (Schlezwig) کے علاقے قبضے میں لیے تھے۔ یہاں جب استصواب رائے کیا گیا تو شمالی علاقے نے ڈنمارک کے ساتھ اور مرکزی علاقے نے جرمنی کے ساتھ الحاق کو اختیار کیا۔  ایک اور استصواب رائے کے ذریعے بالائی سلیشیا (Upper Silesia) کو جرمنی اور پولینڈ کے درمیان تقسیم کردیا گیا۔  (جاری)
##############################
https://web.facebook.com/MMushtaqYusufzai/posts/788324771582249?comment_tracking=%7B%22tn%22%3A%22O%22%7D
شہباز شریف کو تو چلیں قمر درد ہے لیکن باقی سیاستدان  توسیع کے خلاف کب بولیں گے؟شہباز شریف کو تو چلیں قمر درد ہے لیکن باقی سیاستدان  توسیع کے خلاف کب بولیں گے؟
##############################
https://web.facebook.com/MMushtaqYusufzai/posts/789781591436567?comment_tracking=%7B%22tn%22%3A%22O%22%7D
وقف اور بیت المال شخصِ اعتباری نہیں ہیں ۔  ---------------------------------- تین سال قبل کی تحریر جو آج صحیح موقع پر سامنے آئی ہے۔ ۔۔۔۔۔۔۔۔۔۔۔ ممتاز عرب عالم الخیاط نے وقف کو شخص اعتباری ماننے کے لیے سب سے مضبوط کیس بنایا ۔بعد کے لوگوں نے انھی کے دلائل کو اپنے الفاظ میں پیش کرنے کی کوشش کی ہے ۔  الخیاط کے موقف کا خلاصہ یہ ہےکہ وقف کا ناظر (caretaker/administrator) وقف کے لیے دین لے سکتا ہے جو وقف کے فوائد (جنھیں اصطلاحاً "غلۃ" کہا جاتا ہے ) سے ادا کیا جاتا ہے ، یہاں تک کہ اگر یہ ناظر تبدیل کیا جائے اور اس کی جگہ کسی اور شخص کو ناظر مقرر کیا جائے تو دین کا مطالبہ پچھلے ناظر کے بجاے نئے ناظر سے کیا جائے گا جو اسے وقف کے غلہ سے ادا کرے گا ۔ اس سے خیاط نے یہ فرض کیا کہ گویا حقوق اور فرائض وقف کے ہی ہیں اور اس طرح وقف ایک "شخص ِ اعتباری " ہوگیا !  یہ موقف بہت ہی غلط مفروضات پر قائم ہے ، نہ صرف شخص اعتباری کے تصور کے متعلق بلکہ وقف کے متعلق بھی !  پہلے وقف کی طرف آئیے ۔  وقف ہے کیا چیز ؟ لغوی طور پر تو وقف کا مطلب ہے "روک دینا " لیکن یہاں کیا روکنا مراد ہے ؟ امام ابو حنیفہ کہتے ہیں کہ اس سے مراد یہ ہے کہ "عین کو واقف (وقف وجود میں لانے والے ) کی ملکیت پر روک دیا جائے " ( حبس العین علی ملک الواقف ) ۔ صاحبین کا موقف اس کے برعکس یہ ہے کہ "عین کو حکماً اللہ تعالیٰ کی ملکیت پر روک دیا جاتا ہے " ( حبس العین علی حکم ملک اللہ ) ۔  اب پہلی بات تو یہ ہے کہ ملکیت کا روک دینا ، کہ آگے اس کی منتقلی کسی صورت نہ ہو ، جیسا کہ وقف کی جانے والی عین کے بارے میں قاعدہ ہے کہ : لا تباع و لا توھب و لا تورث ( نہ اسے بیچا جاسکتا ہے ، نہ ہبہ کیا جاسکتا ہے ،نہ وہ کسی کو میراث میں مل سکتی ہے ) ، تو یہ شریعت کے عام قواعد کے خلاف ہوا ۔ عین کی ملکیت کی آگے منتقلی ہی اصل قاعدہ ہے ۔ اسی لیے وقف کو "خلاف القیاس " کہا جاتا ہے ۔  دوسری بات یہ ہےکہ وقف کے فوائد جن لوگوں کو ملیں گے ( موقوف لھم ) ان فوائد کے بدلے ان پر اس وقف کو پہنچنے والے نقصانات کی ذمہ داری اٹھانے کا فریضہ بھی عائد ہوتا ہے کیونکہ اگر وہ فائدہ اٹھائیں اور نقصان کے لیے ذمہ دار نہ ہوں تو یہ فائدہ ربا ہوجائے گا ! قاعدہ یہی ہے کہ : الخراج بالضمان( کسی سے شے سے آپ تبھی فائدہ اٹھاسکتے ہیں جب اس کے نقصان کی ذمہ داری بھی آپ اٹھائیں ) ۔ چناں چہ جس طرح آپ کا خادم یا غلام آپ کو فائدہ دیتا ہے تو اس خادم یا غلام کا خرچہ بھی آپ کو اٹھانا پڑتا ہے ، اسی طرح موقوف لھم جب وقف سے فائدہ اٹھاتے ہیں تو عین موقوفہ کا خرچہ اور عین موقوفہ کو پہنچنے والے نقصان کی ذمہ داری اٹھانے کا فریضہ بھی ان پر عائد ہوتا ہے ۔ ( والعین بمنزلۃ الخادم و العبد ، لان الخراج بالضمان ، وصار کنفقۃ العبد ۔ )  تیسری بات یہ ہے کہ ناظر کی قانونی حیثیت موقوف لھم کے وکیل (agent) کی ہے ۔ وکالت کے متعلق حنفی فقہ کا قاعدہ یہ ہے کہ وکیل جب کوئی چیز خریدتا یا فروخت کرتا ہے تو تیسرا فریق براہ راست اصیل (principal)سے مطالبہ نہیں کرسکتا ، نہ ہی اصیل براہ راست تیسرے فریق سے مطالبہ کرسکتا ہے بلکہ تیسرا فریق بھی وکیل سے اور اصیل بھی وکیل سے مطالبہ کرے گا ، اگر چہ ملکیت تیسرے فریق سے اصیل کو اور اصیل سے تیسرے فریق کو منتقل ہوجاتی ہے ۔ اسے عقد کے "حقوق" اور "حکم " میں فرق کہتے ہیں ۔ حکم سے مراد ملکیت کی منتقلی ہے ۔ حقوق سے مراد عقد پر عمل درآمد (performance)ہے ۔ چناں چہ تیسرا فریق خواہ مطالبہ وکیل سے کرے لیکن اصل ذمہ دار اصیل ہی ہوتاہے اور وکیل ادائیگی اصیل کے مال سے ہی کرے گا ۔ پس یہاں بھی اگر عین موقوفہ پر کوئی دین لیا گیا ہے تو خواہ مطالبہ ناظر سے کیا جائے ، ادائیگی موقوف لھم کے مال ،یعنی عین موقوفہ کے غلہ ، سے ہی کی جائے گی (و اقرب اموالھم ھذہ الغلۃ ) ۔ توجہ رہے : " موقوف لھم کے مال ،یعنی عین موقوفہ کے غلہ سے " ، نہ کہ وقف نامی کسی شخص اعتباری کے مال سے !  چوتھی بات یہ ہے کہ غلہ جس سے یہ نقصان پورا کیا جاتا ہے ، موقوف لھم کی ملکیت ہوتا ہے اور عین موقوفہ یا وقف کا جزو نہیں ہوتا ۔  پانچویں بات یہ ہے کہ نئے ناظر سے مطالبہ اس بنیاد پر کیا جاتا ہے کہ پہلے ناظر نے عقد ِ حوالہ (assignment of debt) کے ذریعے دین اس کی طرف منتقل کیا ہے ۔  آخری بات یہ ہے کہ متقدمین فقہاے کرام کیا ، متاخرین نے بھی تصریح کی ہے کہ وقف کا ذمہ نہیں ہوتا !  "وقف کا ذمہ نہیں ہوتا " کا مطلب آسان الفاظ میں یہ ہے کہ وقف کے پاس قانونی شخصیت نہیں ہوتی ؛ وقف شخص نہیں ہے !  اما الوقف ، فلا ذمۃ لہ ؛ و الفقراء (ای الموقوف لھم ) و ان کانت لھم ذمۃ لکن لکثرتھم لا تتصور مطالبتھم ؛ فلا یثبت الا علی القیم ۔  (جہاں تک وقف کا تعلق ہے تو اس کا ذمہ نہیں ہوتا ، اور فقرا کا اگرچہ ذمہ ہے لیکن ان کی کثرت کی وجہ سے ان سے مطالبہ ممکن نہیں ہے اس لیے دین قیم سے وصول کیا جاتا ہے ۔ )  خیاط اور دیگر علماے کرام ، جو وقف کو شخص اعتباری سمجھتے ہیں ، وہ شخص اعتباری کے تصور کو ہی غلط سمجھ رہے ہیں کیونکہ حسابات میں آسانی کی خاطر آپ تین افراد کو ایک تصور کرلیں تو وہ قانون کی نظر میں تین مل کر ایک شخص نہیں بن جاتے ، جیسے کئی پارٹنرز کو حسابات میں آسانی کی خاطر فرم کہا جاتا ہے لیکن فرم قانونی لحاظ سے شخص نہیں ہے ۔ شخص اس حقیقی یا فرضی وجود کو  کہتے ہیں جسے قانون ایک خاص صلاحیت جس کی رو سے اس وجود کو قانونی حقوق مل جاتے ہیں اور اس پر قانونی فرائض عائد ہوجاتے ہیں اور یہ حقوق و فرائض پھر افراد کے حقوق و فرائض سے الگ اور مستقل حیثیت رکھتے ہیں ۔ اس مفہوم میں وقف کو کبھی شخص اعتباری نہیں کہا جاسکتا ۔ اسی طرح فقہاے کرام نے کہیں بھی بیت المال کے لیے "ذمہ " نہیں مانا ۔ جن حقوق اور فرائض کو بعض اوقات بظاہر بیت المال کی طرف منسوب کیا جاتا ہے دراصل وہ تمام مسلمانوں کے حقوق و فرائض ہوتے ہیں اور چونکہ بیت المال تمام مسلمانوں کی ملک مشترک ہوتی ہے ، اس لیے ان حقوق کی ادائیگی کے لیے بیت المال کی طرف رجوع کیا جاتا ہے ۔ مثال کے طور پر کسی شخص نے قتل ِ خطا کیا اور اس کی عاقلہ نہیں ہے تو دیت کی ادائیگی کے لیے بیت المال کی طرف رجوع کیا جائے گا کیونکہ تمام مسلمان اس شخص کا عاقلہ ہیں ۔ اسی طرح کسی شخص کا کوئی وارث نہیں ہے تو تمام مسلمان اس کے وارث ہیں اور اس لیے اس کا ترکہ بیت المال میں جاتا ہے ۔  یہی وجہ ہے کہ فقہاے کرام "ریاست" نامی فرضی شخصیت کے بجاے "حکمران " کی بات کرتے ہیں ۔ ریاست ، جسے بین الاقوامی قانون نے شخص مانا ہے ، تمام وسائل کی مالک ہوتی ہے ۔ اس کے برعکس اسلامی قانون کی رو سے تمام وسائل مسلمانوں کی ملک ِمشترک (co-ownership) ہوتی ہے اور حکمران ان co-owners  کے وکیل (agent)کے طور پر ان وسائل میں تصرف کرتا ہے ۔  پس اگر ریاست کو اعتباری شخص مانا جائے تو پھر جو حدیث میں آیا ہے کہ لوگ تین چیزوں میں شریک ہیں، اس کی کوئی گنجایش باقی نہیں رہتی ۔ اسی طرح "سرکاری خزانہ" ریاست کی ملکیت ہوگی جس کی وجہ سے "شبھۃ الملک " کی بنا پر "بیت المال " سے چوری پر حد کی سزا ساقط ہونے کا جزئیہ بھی چھوڑنا پڑے گا ۔ مزید برآں ، دفینہ یا دیگر وسائل اگر کسی فرد کی ذاتی ملکیت میں بھی دریافت ہوجائیں تو وہ ریاست نامی شخص کی ملکیت ہوتے ہیں اور اسی لیے معادن اور رکاز میں خمس کے متعلق تمام جزئیات بھی دریابرد کرنی پڑیں گی ۔اسی طرح کسی شخص کی دیت بھی سرکاری خزانے سے ادا نہیں کی جائے گی کیونکہ سرکاری خزانے کو تمام مسلمانوں کی نہیں بلکہ ریاست نامی شخص کی ملکیت تصور کیا جائے گا اور اس شخص کا پہلے شخص سے جب تک موالات کا عقد نہ کیا جائے تب تک اس کے مال سے اس کے جرم کی دیت ادا نہیں کی جاسکے گی ۔ اسی طرح کسی لاوارث شخص کا ترکہ سرکاری خزانے میں کیوں جائے گا ؟  مزید آگے بڑھیے ۔ پھر ہم ریاست نامی شخص کو ٹیکس کیوں ادا کریں ؟ یہ ٹیکس تو بھتہ ہوجائے گا جب تک اس شخص کے ساتھ ہم کوئی باقاعدہ معاہدہ نہ کریں جس کی رو سے ہم اسے ٹیکس دینے کے پابند ہوں اور وہ بھی جواب میں ہمارے لیے کچھ کرنے کا پابند ہو ۔ اسی لیے جدید ریاستی نظام میں دستور کو ایک "عمرانی معاہدہ" تصور کیا جاتا ہے ۔  اس کے علاوہ بھی بہت سے نتائج ہیں جو ماننے پڑیں گے ۔
##############################
https://web.facebook.com/MMushtaqYusufzai/posts/789434744804585?comment_tracking=%7B%22tn%22%3A%22O%22%7D
پاکستان بار کونسل کا یہ مطالبہ بالکل درست ہے کہ چیف جسٹس کو جسٹس فائز عیسی کے خلاف ریفرنس کی سماعت سے الگ ہوجانا چاہیے ۔پاکستان بار کونسل کا یہ مطالبہ بالکل درست ہے کہ چیف جسٹس کو جسٹس فائز عیسی کے خلاف ریفرنس کی سماعت سے الگ ہوجانا چاہیے ۔
##############################
https://web.facebook.com/MMushtaqYusufzai/posts/790423228039070?comment_tracking=%7B%22tn%22%3A%22O%22%7D
جنرل مشرف کا کارنامہ جنرل ضیاء کے نام -------------- پچھلے سال کی ایک پوسٹ ------------------ فیس بک پر ایک عمر رسیدہ صاحب قلم کی بات کئی لوگ شیئر کررہے ہیں جو اپنی ذاتی یادداشت کی بنیاد پر کہہ رہے ہیں کہ جنرل ضیاء کے دور میں سکولوں کے نصاب میں سورۃ الانفال اور سورۃ التوبۃ کی آیات داخل کی گئیں کیونکہ مقصود یہ تھا کہ مجاہدین تیار کیے جائیں۔ یہ بزرگ باراں دیدہ پہلے بھی اس طرح کے شگوفے چھوڑتے رہے ہیں۔ ایک صاحب نے ان کی پوسٹ شیئر کی تو اس پر یہ تبصرہ کیا: ان حضرت کی بات شیئر کرنے سے قبل ایک بار تحقیق کی زحمت تو کرلیتے کہ کیا واقعی ضیاء الحق کے دور میں سکولوں کے نصاب میں سورۃ الانفال اور سورۃ التوبۃ کی آیات داخل کی گئی تھیں؟ میں نے میٹرک 1992ء میں کیا ہے اور چھٹی جماعت 1987ء سے دسویں جماعت 1992ء تک سرکاری سکول میں زیر تعلیم رہا اور میں گواہی دیتا ہوں کہ یہ جھوٹ ہے۔ یہ سوال اپنی جگہ موجود ہے کہ جنرل مشرف کے کارنامے کےلیے جنرل ضیاء کو قصوروار ٹھہرا کر یہ بزرگ باراں دیدہ حاصل کیا کرنا چاہتے ہیں؟
##############################
https://web.facebook.com/MMushtaqYusufzai/posts/790101064737953?comment_tracking=%7B%22tn%22%3A%22O%22%7D
متعہ اور مسیار میں فرق ۔۔۔ ایک عجمیوں نے پسند کیا تو دوسرا عربوں کےلیے ایجاد کیا گیا۔متعہ اور مسیار میں فرق ۔۔۔ ایک عجمیوں نے پسند کیا تو دوسرا عربوں کےلیے ایجاد کیا گیا۔
##############################
https://web.facebook.com/MMushtaqYusufzai/posts/792053441209382?comment_tracking=%7B%22tn%22%3A%22O%22%7D
انسانیت کے خلاف جرائم یا مسیحیت کے خلاف جرائم؟ -------------------------- مغربی اقوام کی چالاکی یہ ہے کہ وہ مسیحی اصطلاحات کے بجاے "انسانیت" کی اصطلاحات استعمال کرتی ہیں اور ہمارے پڑھا (کم) لکھا (زیادہ) طبقہ اپنی سادہ لوحی کی بنا پر واہ واہ کے سوا اور کچھ کرنے کے قابل ہی نہیں رہتا۔  یہ جسے آج بین الاقوامی قانون کی اصطلاح میں "انسانیت کے خلاف جرائم" کہا جاتا ہے، ان کےلیے پہلی جنگ عظیم میں "مسیحیت کے خلاف جرائم" کی اصطلاح وضع کی گئی تھی اور اس کا استعمال برطانیہ اور دیگر یورپی طاقتوں نے آرمینیا میں مسیحیوں کے خلاف عثمانیوں کے مزعومہ مظالم کے سیاق میں شروع کیا تھا۔
##############################
https://web.facebook.com/MMushtaqYusufzai/posts/792039561210770?comment_tracking=%7B%22tn%22%3A%22O%22%7D
قومی ریاستوں کے دور میں امت کا تصور -------------- کیا وہ لوگ جو امت کی موت کا نوحہ پڑھتے ہیں اور ہمیں یہ درس دیتے ہیں کہ قومی ریاستوں کے دور میں ہر قوم بس اپنی ہی فکر کرتی ہے، یہ جانتے ہیں کہ قومی ریاستوں کے اس دور میں ہی کتنی دفعہ بعض رہاستوں نے "انسانیت کے نام پر" دوسری ریاستوں میں مداخلت کی ہے؟ کیا وہ یہ بھی جانتے ہیں کہ عام طور پر یہ مداخلت جس ریاست میں کی جاتی ہے اس پر الزام یہ ہوتا ہے کہ وہ اپنے ہی باشندوں کے حقوق کی پامالی کررہی ہے؟  کیا وہ یہ بھی جانتے ہیں کہ "نفسی نفسی" یا "قومی قومی" کے اس دور میں بھی یورپی طاقتوں نے امریکا کے ساتھ مل اجتماعی دفاع کا معاہدہ کیا ہے جس کی رو سے ان میں کسی ایک پر حملہ سب پر حملے کے مترادف ہوتا ہے؟ کیا یہ جانتے ہیں اس اجتماعی حقِ دفاع کا عنوان استعمال کرکے کئی بار ان طاقتوں نے ان ملکوں پر بھی حملے میں پہل کی ہے جنھوں نے ان پر حملہ کیا ہی نہیں تھا؟ پھر کیا یہ جانتے ہیں کہ ان ممالک نے قومی ریاستوں کے اسی دور میں اقوامِ متحدہ کی تنظیم نامی ایک ادارہ بنایا ہے جس کی سلامتی کونسل کو یہ حق دیا گیا ہے کہ جب وہ یہ سمجھے کہ کسی ریاست کی جانب سے "بین الاقوامی امن کو خطرہ" ہے تو وہ اس کے خلاف فوجی کارروائی کرے؟ کیا یہ جانتے ہیں کہ اس طرح کی کارروائی اس وقت بھی کی جاتئ ہے جب بین الاقوامی امن کو خطرہ اس ملک کے "اندرونی امور" سے ہو اور یہ کہ ایسے موقع پر "اندرونی امور میں عدم مداخلت" کا اصول معطل ہوجاتا ہے؟ اس سب کچھ کی موجودگی میں یہ دعوی کیسے کیا جاسکتا ہے کہ "امت" کا دور چلا گیا ہے اور اب "قوموں" کا دور ہے؟  حقیقت یہ ہے کہ اب بھی دور امت ہی کا ہے لیکن یہ امت مغربی اقوام پر مشتمل ہے اور اس میں مسلمانوں کی حیثیت کبھی اہل ذمہ کی ہوتی ہے، کبھی اہل صلح کی اور کبھی اہل حرب کی۔ --------------
##############################
https://web.facebook.com/MMushtaqYusufzai/posts/797498707331522
شریعہ اکیڈمی کے خصوصی ٹریننگ کورسز کےلیے چترال آئے ہوئے ہیں۔ آج یونی ورسٹی آف چترال میں۔ کل چترال بار ایسوسی ایشن میں، ان شاء اللہ۔ ڈاکٹر محمد زاہد صدیق مغل صاحب، ڈاکٹر محمد عطاء اللہ خان محمود وٹو، ڈاکٹر حبیب الرحمان اور جناب سمیع الرحمان کی معیت میں۔
##############################
https://web.facebook.com/MMushtaqYusufzai/posts/796772727404120
مدرسہ ڈسکورسز کی نئی کھیپ میں شامل بعض نام دیکھ کر مزید اطمینان ہوا کہ محض خانہ پری کی یہ مشق کوئی بہت بڑا فتنہ برپا نہیں کرسکتی۔مدرسہ ڈسکورسز کی نئی کھیپ میں شامل بعض نام دیکھ کر مزید اطمینان ہوا کہ محض خانہ پری کی یہ مشق کوئی بہت بڑا فتنہ برپا نہیں کرسکتی۔
##############################
https://web.facebook.com/MMushtaqYusufzai/posts/798443647237028
اللہ تعالی جناب غامدی صاحب کو شفاے کاملہ عاجلہ مستمرہ نصیب کرے۔اللہ تعالی جناب غامدی صاحب کو شفاے کاملہ عاجلہ مستمرہ نصیب کرے۔
##############################
https://web.facebook.com/MMushtaqYusufzai/posts/802823333465726
عشرۂ محرم گزر گیا۔  کئی دانشوروں کے واپس ملحد اور "ریشنلسٹ"  بننے کا وقت آگیا۔عشرۂ محرم گزر گیا۔  کئی دانشوروں کے واپس ملحد اور "ریشنلسٹ"  بننے کا وقت آگیا۔
##############################
https://web.facebook.com/MMushtaqYusufzai/posts/802747046806688
مرگ اک ماندگی کا وقفہ ہے یعنی آگے چلیں گے دم لے کر (میرؔ)مرگ اک ماندگی کا وقفہ ہے یعنی آگے چلیں گے دم لے کر (میرؔ)
##############################
https://web.facebook.com/MMushtaqYusufzai/posts/803553286726064
خیبر پختونخوا میں تعینات شدہ نئے سول ججز کےلیے خصوصی شریعہ ٹریننگ کورس کے اختتام پر گروپ فوٹو۔ کورس خیبر پختونخوا جیوڈیشل اکیڈمی کے تعاون سے منعقد کیا گیا۔
##############################
https://web.facebook.com/MMushtaqYusufzai/posts/803505160064210
ابوحنیفہ نام کے اسماعیلی فقیہ ------------------- امامی شیعہ میں اسماعیلیوں کے متعلق عام طور پر یہ فرض کیا گیا ہے کہ ان کے ہاں فقہ نام کی کوئی چیز نہیں پائی جاتی ، یا انھیں اس کی ضرورت ہی نہیں کیونکہ ان کے "امامِ حاضر" تو حاضر ہی ہوتے ہیں اور امام کے متعلق مفروضہ یہ ہے کہ وہ براہ راست خدا سے رہنمائی حاصل کرتے ہیں۔  تاہم جب مصر میں بالآخر اسماعیلی اپنی خلافت قائم کرنے میں کامیاب ہوگئے تو پھر انھیں نظام چلانے کےلیے فقہ کی ضرورت پیش آ ہی گئی۔ اس موقع پر جس فقیہ نے آگے بڑھ کر ذمہ داری پوری کی، ان کا نام نعمان تھا اور انھوں نے ابوحنیفہ کا لقب بھی اپنے لیے استعمال کیا۔ تاریخ میں وہ قاضی ابو حنیفۃ النعمان کے نام سے مشہور ہیں اور انھوں نے 363ھ (974ء) میں وفات پائی۔ انھوں نے پہلے چار فاطمی خلفا بالخصوص چوتھے خلیفہ المعز لدین اللہ کے ساتھ کام کیا اور "اسماعیلی فقہ" مرتب کی۔ کہا جاتا ہے کہ ان کی ہر کتاب کو امام حاضر کی تائید و تصدیق حاصل تھی۔ اس لیے اسماعیلیوں کےلیے انھوں نے خاص اہمیت حاصل کی۔ قاضی ابوحنیفۃ النعمان کے متعلق کہا جاتا ہے کہ وہ ابتدا میں مالکی تھے، پھر اثنا عشری ہوئے اور آخر میں اسماعیلی ہوئے۔ ایک راے یہ ہے کہ ابتدا سے ہی اسماعیلی تھے لیکن تقیہ کرتے تھے۔ ان پر امام ابوحنیفہ کے اثر کا اندازہ ان کے نام اور لقب سے ہی لگایا جاسکتا ہے۔ بہرحال ان کی مرتب کردہ فقہ کو سنی (بالخصوص مالکی و حنفی) اور شیعہ اثنا عشری فقہ کا ملغوبہ کہا جاتا ہے۔ (تلفیق کے شوقین دوست خصوصی طور پر متوجہ ہوں۔) کوشش کروں گا کہ ان کی فقہ، بالخصوص میراث کی بعض جزئیات کا مختصر تجزیہ پیش کروں تاکہ معلوم ہو کہ سنیوں اور اثنا عشریوں کے مقابل میں اپنے امام حاضر کےلیے استدلال کی بنیاد انھوں نے کیسے میراث کے قانون پر رکھی۔  اس وقت صرف یہ دکھانا مقصود تھا کہ چاہے فقہ سے کتنے ہی تنفر کا اظہار کریں اور اہل فقہ کو اہل ظاہر کے نام کا طعنہ دیں، بہرحال اپنی فقہ مرتب کیے بغیر چارہ نہیں ہے۔ (المورد کے نوخیز مجتہدین نوٹ کرلیں۔) اور ہاں، امام شافعی نے فرمایا تھا کہ تمام لوگ فقہ میں ابو حنیفہ کے محتاج ہیں۔ اس محتاجی کا اس سے بڑا ثبوت کیا ہوسکتا ہے کہ امام حاضر کی موجودگی میں (بلکہ چار حاضر اماموں کی موجودگی میں) بھی فقہ مرتب کرنے والا امام ابوحنیفہ کے اثر سے جان نہیں چھڑا سکا۔ (ہمارے برصغیر کے اہل حدیث دوست اس پر غور کریں۔)
##############################
https://web.facebook.com/MMushtaqYusufzai/posts/804119986669394
دو فتووں کا تجزیہ -------- منسلک تصویر ایک دینی مجلے کے تازہ شمارے کی ہے۔ دو الگ استفتاءات ہیں، اور پھر ان کے جوابات ہیں۔ مجھے نتائج پر اس وقت بحث نہیں کرنی۔ ہوسکتا ہے کہ نتائج پر میرا اتفاق ہو۔ میرا سوال اس وقت یہ ہے کہ ایک ہی صفحے پر دو سوالات کے جوابات میں مفتی صاحب نے شخص اعتباری کے ماننے یا نہ ماننے کے متعلق دو بالکل ہی متعارض موقف کیوں اختیار کیے ہیں؟ اہل علم سے رہنمائی کی درخواست ہے۔
##############################
https://web.facebook.com/MMushtaqYusufzai/posts/805996213148438
بیت المال اور وقف "شخص اعتباری" نہیں ۔ (3)  ----------------------- ممتاز عرب عالم الخیاط نے وقف کو شخص اعتباری ماننے کے لیے سب سے مضبوط کیس بنایا ۔بعد کے لوگوں نے انھی کے دلائل کو اپنے الفاظ میں پیش کرنے کی کوشش کی ہے ۔  خیاط کے موقف کا خلاصہ یہ ہےکہ وقف کا ناظر (caretaker/administrator) وقف کے لیے دین لے سکتا ہے جو وقف کے فوائد (جنھیں اصطلاحاً "غلۃ" کہا جاتا ہے ) سے ادا کیا جاتا ہے ، یہاں تک کہ اگر یہ ناظر تبدیل کیا جائے اور اس کی جگہ کسی اور شخص کو ناظر مقرر کیا جائے تو دین کا مطالبہ پچھلے ناظر کے بجاے نئے ناظر سے کیا جائے گا جو اسے وقف کے غلہ سے ادا کرے گا ۔ اس سے خیاط نے یہ فرض کیا کہ گویا حقوق اور فرائض وقف کے ہی ہیں اور اس طرح وقف ایک "شخص ِ اعتباری " ہوگیا !  یہ موقف بہت ہی غلط مفروضات پر قائم ہے ، نہ صرف وقف کے متعلق بلکہ شخص اعتباری کے تصور کے متعلق بھی !  پہلے وقف کی طرف آئیے ۔  وقف ہے کیا چیز ؟ لغوی طور پر تو وقف کا مطلب ہے "روک دینا " لیکن یہاں کیا روکنا مراد ہے ؟ امام ابو حنیفہ کہتے ہیں کہ اس سے مراد یہ ہے کہ "عین کو واقف (وقف وجود میں لانے والے ) کی ملکیت پر روک دیا جائے " ( حبس العین علی ملک الواقف ) ۔ صاحبین کا موقف اس کے برعکس یہ ہے کہ "عین کو حکماً اللہ تعالیٰ کی ملکیت پر روک دیا جاتا ہے " ( حبس العین علی حکم ملک اللہ ) ۔  اب پہلی بات تو یہ ہے کہ ملکیت کا روک دینا ، کہ آگے اس کی منتقلی کسی صورت نہ ہو ، جیسا کہ وقف کی جانے والی عین کے بارے میں قاعدہ ہے کہ : لا تباع و لا توھب و لا تورث ( نہ اسے بیچا جاسکتا ہے ، نہ ہبہ کیا جاسکتا ہے ،نہ وہ کسی کو میراث میں مل سکتی ہے ) ، تو یہ شریعت کے عام قواعد کے خلاف ہوا ۔ عین کی ملکیت کی آگے منتقلی ہی اصل قاعدہ ہے ۔ اسی لیے وقف کو "خلاف القیاس " کہا جاتا ہے ۔  دوسری بات یہ ہےکہ وقف کے فوائد جن لوگوں کو ملیں گے ، یعنی  موقوف لھم  (beneficiaries) ، ان فوائد کے بدلے ان پر اس وقف کو پہنچنے والے نقصانات کی ذمہ داری اٹھانے کا فریضہ بھی عائد ہوتا ہے کیونکہ اگر وہ فائدہ اٹھائیں اور نقصان کے لیے ذمہ دار نہ ہوں تو یہ فائدہ ربا ہوجائے گا ! قاعدہ یہی ہے کہ : الخراج بالضمان( کسی شے سے آپ تبھی فائدہ اٹھاسکتے ہیں جب اس کے نقصان کی ذمہ داری بھی آپ اٹھائیں ) ۔ چناں چہ جس طرح آپ کا خادم یا غلام آپ کو فائدہ دیتا ہے تو اس خادم یا غلام کا خرچہ بھی آپ کو اٹھانا پڑتا ہے ، اسی طرح موقوف لھم جب وقف سے فائدہ اٹھاتے ہیں تو عین موقوفہ کا خرچہ اور عین موقوفہ کو پہنچنے والے نقصان کی ذمہ داری اٹھانے کا فریضہ بھی ان پر عائد ہوتا ہے ۔ ( والعین بمنزلۃ الخادم و العبد ، لان الخراج بالضمان ، وصار کنفقۃ العبد ۔ )  تیسری بات یہ ہے کہ ناظر کی حیثیت موقوف لھم کے وکیل (agent) کی ہے ۔ اب وکالت کے متعلق حنفی فقہ کا قاعدہ یہ ہے کہ وکیل جب کوئی چیز خریدتا یا فروخت کرتا ہے تو تیسرا فریق براہ راست اصیل (principal)سے مطالبہ نہیں کرسکتا ، نہ ہی اصیل براہ راست تیسرے فریق سے مطالبہ کرسکتا ہے بلکہ تیسرا فریق بھی وکیل سے اور اصیل بھی وکیل سے مطالبہ کرے گا ، اگر چہ ملکیت تیسرے فریق سے اصیل کو اور اصیل سے تیسرے فریق کو منتقل ہوجاتی ہے ۔ اسے عقد کے "حقوق" اور "حکم " میں فرق کہتے ہیں ۔ حکم سے مراد ملکیت کی منتقلی ہے ۔ حقوق سے مراد عقد پر عمل درآمد (performance)ہے ۔ چناں چہ تیسرا فریق خواہ مطالبہ وکیل سے کرے لیکن اصل ذمہ دار اصیل ہی ہوتاہے اور وکیل ادائیگی اصیل کے مال سے ہی کرے گا ۔ پس یہاں بھی اگر عین موقوفہ پر کوئی دین لیا گیا ہے تو خواہ مطالبہ ناظر سے کیا جائے ، ادائیگی موقوف لھم کے مال ،یعنی عین موقوفہ کے غلہ ، سے ہی کی جائے گی (و اقرب اموالھم ھذہ الغلۃ ) ۔ توجہ رہے : " موقوف لھم کے مال ،یعنی عین موقوفہ کے غلہ سے " ، نہ کہ وقف نامی کسی شخص اعتباری کے مال سے !  چوتھی بات یہ ہے کہ غلہ جس سے یہ نقصان پورا کیا جاتا ہے ، موقوف لھم کی ملکیت ہوتا ہے اور عین موقوفہ یا وقف کا جزو نہیں ہوتا ۔  پانچویں بات یہ ہے کہ نئے ناظر سے مطالبہ تب کیا جائے گا جب پہلا ناظر عقد ِ حوالہ کے ذریعے دین اس کی طرف منتقل کردے ۔  آخری بات یہ ہے کہ متقدمین فقہاے کرام کیا ، متاخرین نے بھی تصریح کی ہے کہ وقف کا ذمہ نہیں ہوتا !  "وقف کا ذمہ نہیں ہوتا "کا مطلب آسان الفاظ میں یہ ہے کہ وقف کے پاس قانونی شخصیت نہیں ہوتی ؛ وقف شخص نہیں ہے !  لیجیے ، علامہ شامی سےسن لیجیے :  اما الوقف ، فلا ذمۃ لہ ؛ و الفقراء و ان کانت لھم ذمۃ لکن لکثرتھم لا تتصور مطالبتھم ؛ فلا یثبت الا علی القیم ۔  (جہاں تک وقف کا تعلق ہے تو اس کا ذمہ نہیں ہوتا ؛ جن فقرا کے فائدے کےلیے مال کو وقف کیا گیا ہے ان کا ذمہ ہوتا ہے لیکن ان کی کثرت کی وجہ سے ان سے مطالبے کا تصور نہیں کیا جاسکتا؛ اس لیے دین صرف قیم (ناظر) پر ہی ثابت ہوتا ہے۔)  مجھے معلوم نہیں کہ اس تصریح کے بعد کیسے یہ دعوی کیا جاسکتا ہے کہ فقہاے کرام کے ہاں وقف کو شخص اعتباری مانا گیا ہے!  باقی رہی یہ بات کہ خیاط اور دیگر علماے کرام جو وقف کو شخص اعتباری سمجھتے ہیں وہ شخص اعتباری کے تصور کو ہی غلط سمجھ رہے ہیں تو اس کی وضاحت کئی دفعہ کی گئی کہ شخص اعتباری اسے نہیں کہتے کہ حسابات میں آسانی کی خاطر آپ تین افراد کو ایک تصور کرلیں ؛ بلکہ اسے کہتے ہیں کہ ایک وجود کو وہ صلاحیت مل جاتی ہے جس کی رو سے اس وجود کو قانونی حقوق مل جاتے ہیں اور اس پر قانونی فرائض عائد ہوجاتے ہیں ۔ اس مفہوم میں وقف کو کبھی شخص اعتباری نہیں کہا جاسکتا ۔  -------------------- ختم شد
##############################
https://web.facebook.com/MMushtaqYusufzai/posts/805987779815948
بیت المال اور وقف "شخص اعتباری" نہیں ۔ (2)  -------------------------- اعتباری شخصیت کے نہ ماننے کی بنیادی وجہ یہ ہے کہ اسلامی قانون کی رو سے "شخصیت" کے لیے "ذمۃ " ضروری ہے اور ذمہ سے مراد وہ عہد ہے جو انسانوں نے اپنے پروردگار سے کیا ہے ۔ اسی عہد کی بنیاد پر اسلامی قانون نے انسان کو خطاب ِ شارع کا مستحق قرار دیا ہے اور پھر اسی خطاب ِ شارع کے نتیجے میں اس کو مکلف مانا ہے ۔ بہ الفاظ ِ دیگر ، اس عہد کے نتیجے میں انسان کو "اہلیت " حاصل ہوگئی ۔ یہ اہلیت ، جیسا کہ معروف ہے، دو طرح کی ہے : اہلیت ِ وجوب ، جس کے نتیجے میں انسان کو حقوق و فرائض حاصل ہوتے ہیں ؛ اور اہلیت ِ ادا ، جس کےنتیجے میں وہ ان حقوق و فرائض کی ادائیگی کا اہل ہوجاتا ہے ۔ اہلیت ِ وجوب کے لیے مناط "انسان ہونا " ہے ؛ جبکہ اہلیت ِ ادا کے لیے مناط "عقل " ہے ۔ پس غیر انسان کے لیے نہ ذمہ ہے ، نہ اہلیت ِ وجوب ۔ اسی لیے اصولیین بتاتے ہیں کہ اگر کسی مادی وجود کے لیے فرض بھی کیا جائے کہ وہ عقل رکھتی ہے ،تب بھی اس کے لیے ذمہ تسلیم نہیں کیاجاسکتا ۔ یہ وہ قانونی تصور ہے جو فقہاے اسلام نے قرآن و سنت پر غور و فکر کے بعد بہت تفصیل کے ساتھ وضع کیا ہے ۔ اس تصور میں اعتباری شخصیت کے لیے کوئی گنجایش نہیں ہے ۔  چناں چہ فقہاے کرام نے کہیں بھی بیت المال کے لیے "ذمہ " نہیں مانا ۔ جن حقوق اور فرائض کو بعض اوقات بظاہر بیت المال کی طرف منسوب کیا جاتا ہے دراصل وہ تمام مسلمانوں کے حقوق و فرائض ہوتے ہیں اور چونکہ بیت المال تمام مسلمانوں کی ملک مشترک ہوتی ہے ، اس لیے ان حقوق کی ادائیگی کے لیے بیت المال کی طرف رجوع کیا جاتا ہے ۔ مثال کے طور پر کسی شخص نے قتل ِ خطا کیا اور اس کی عاقلہ نہیں ہے تو دیت کی ادائیگی کے لیے بیت المال کی طرف رجوع کیا جائے گا کیونکہ تمام مسلمان اس شخص کا عاقلہ ہیں ۔ اسی طرح کسی شخص کا کوئی وارث نہیں ہے تو تمام مسلمان اس کے وارث ہیں اور اس لیے اس کا ترکہ بیت المال میں جاتا ہے ۔  یہی وجہ ہے کہ فقہاے کرام "ریاست" نامی فرضی شخصیت کے بجاے "حکمران " کی بات کرتے ہیں ۔ ریاست ، جسے بین الاقوامی قانون نے شخص مانا ہے ، تمام وسائل کی مالک ہوتی ہے ۔ اس کے برعکس اسلامی قانون کی رو سے تمام وسائل مسلمانوں کی ملک ِمشترک (co-ownership) ہوتی ہے اور حکمران ان co-owners  کے وکیل (agent)کے طور پر ان وسائل میں تصرف کرتا ہے ۔  پس اگر ریاست کو اعتباری شخص مانا جائے تو پھر جو حدیث میں آیا ہے کہ لوگ تین چیزوں میں شریک ہیں، اس کی کوئی گنجایش باقی نہیں رہتی ۔ اسی طرح "سرکاری خزانہ" ریاست کی ملکیت ہوگی جس کی وجہ سے "شبھۃ الملک " کی بنا پر "بیت المال " سے چوری پر حد کی سزا ساقط ہونے کا جزئیہ بھی چھوڑنا پڑے گا ۔ مزید برآں ، دفینہ یا دیگر وسائل اگر کسی فرد کی ذاتی ملکیت میں بھی دریافت ہوجائیں تو وہ ریاست نامی شخص کی ملکیت ہوتے ہیں اور اسی لیے معادن اور رکاز میں خمس کے متعلق تمام جزئیات بھی دریابرد کرنی پڑیں گی ۔اسی طرح کسی شخص کی دیت بھی سرکاری خزانے سے ادا نہیں کی جائے گی کیونکہ سرکاری خزانے کو تمام مسلمانوں کی نہیں بلکہ ریاست نامی شخص کی ملکیت تصور کیا جائے گا اور اس شخص کا پہلے شخص سے جب تک موالات کا عقد نہ کیا جائے تب تک اس کے مال سے اس کے جرم کی دیت ادا نہیں کی جاسکے گی ۔ اسی طرح کسی لاوارث شخص کا ترکہ سرکاری خزانے میں کیوں جائے گا ؟  مزید آگے بڑھیے ۔ پھر ہم ریاست نامی شخص کو ٹیکس کیوں ادا کریں ؟ یہ ٹیکس تو بھتہ ہوجائے گا جب تک اس شخص کے ساتھ ہم کوئی باقاعدہ معاہدہ نہ کریں جس کی رو سے ہم اسے ٹیکس دینے کے پابند ہوں اور وہ بھی جواب میں ہمارے لیے کچھ کرنے کا پابند ہو ۔ اسی لیے جدید ریاستی نظام میں دستور کو ایک "عمرانی معاہدہ" تصور کیا جاتا ہے ۔  اس کے علاوہ بھی بہت سے نتائج ہیں جو ماننے پڑیں گے ۔  ------------------- جاری
##############################
https://web.facebook.com/MMushtaqYusufzai/posts/806536226427770
بزرگانِ دیوبند کا شکریہ جنھوں نے اپنے عمل سے ہمیں لباس کے متعلق اسلامی اصول برت کر دکھادیے۔ فجزاھم اللہ تعالیٰ عن المسلمین خیرابزرگانِ دیوبند کا شکریہ جنھوں نے اپنے عمل سے ہمیں لباس کے متعلق اسلامی اصول برت کر دکھادیے۔ فجزاھم اللہ تعالیٰ عن المسلمین خیرا
##############################
https://web.facebook.com/MMushtaqYusufzai/posts/806384563109603
گھوٹکی کا سانحہ: چند نکات --------------- محض مفروضات کے بجاے قانونی حقائق پر گفتگو ہونی چاہیے۔ اس ضمن میں چند نکات پیشِ خدمت ہیں: 1۔ بچے نے استاد پر توہینِ رسالت کا الزام لگایا۔ اس الزام پر قانونی کارروائی ہونی چاہیے تھی۔ توہینِ رسالت کے الزام کی تحقیق اور تفتیش کےلیے باقاعدہ قانونی نظام موجود ہے۔ اسے حرکت میں آنا چاہیے تھا، جو نہیں ہوا۔  2۔ یہ کہنا کافی نہیں ہے کہ الزام لگانے والا چودہ سال کا بچہ تھا یا اس نے ہوم ورک نہ کرنے پر الزام گھڑا۔ واضح رہے کہ جھوٹا الزام گھڑنا بھی ایک جرم ہے اور بچہ جب 12 سال سے زائد عمر کا ہے تو اس کے خلاف قانونی کارروائی کےلیے پورا نظام موجود ہے۔ اس نظام کو حرکت میں لانے کے بجاے توہینِ رسالت کے قانون ہی کو موردِ الزام ٹھہرانا محض بدنیتی ہے، اور کچھ نہیں۔ 3۔ ایف آئی آر کاٹنے میں تاخیر کو بنیاد بنا کر مشتعل ہجوم نے مندر کو شدید نقصان پہنچایا۔ یہ اپنی جگہ مستقل جرم اور شدید گناہ ہے۔ کسی بھی قسم کا لولا لنگڑا عذر اس جرم کو جواز نہیں دے سکتا۔ رسول اللہ ﷺ نے مسلمانوں کے ہاں مقیم غیرمسلموں کو نقصان پہنچنے پر خود قیامت کے دن ان غیرمسلموں کی جانب سے مدعی بننے کا اعلان کیا تھا۔ اسی سے شناعت کا اندازہ لگائیے۔ 4۔ دونوں واقعات میں قانون کے تحت کارروائی نہ ہونے کی بنیادی ذمہ داری پولیس پر عائد ہوتی ہے۔ پولیس نے توہینِ رسالت کے ملزم کے خلاف کارروائی میں کیوں تاخیر کی اور پولیس مندر کے تحفظ کےلیے مناسب اقدامات کیوں نہ کرسکی؟ 5۔ اس وقت ضرورت اس امر کی ہے کہ ایک جانب توہین رسالت کے مبینہ ملزم کے خلاف دفعہ 295 سی کے تحت کارروائی ہو تو دوسری طرف مندر کو نقصان پہنچانے والوں کے خلاف دفعہ 295 اور 295 اے کے تحت کارروائی ہو۔
##############################
https://web.facebook.com/MMushtaqYusufzai/posts/806556446425748
شاید 16 سال پرانی ہے یہ تصویر
##############################
https://web.facebook.com/MMushtaqYusufzai/posts/807682819646444
ایک سال قبل  ----- ڈاکٹر ادریس عباسی صاحب اب آزاد جموں و کشمیر کے صدر کے سیکریٹری ہیں اور ما شاء اللہ اپنے فرائض حسن و خوبی سے سرانجام دے رہے ہیں۔
##############################
https://web.facebook.com/MMushtaqYusufzai/posts/807435456337847
یتیم پوتے کی وراثت کے متعلق ظلم و عدل کا سوال (9) ----------------------- اس قانون کے متعلق اور بھی بہت سی تفصیلات ہیں لیکن ان پر بحث کا یہ موقع نہیں ہے۔ جب میں اس قانون پر کام کررہا تھا تو اس وقت اس موضوع پر عربی، اردو اور انگریزی میں بہت کچھ پڑھا۔ عرب دنیا میں بالخصوص محمد ابو زہرہ کا کام اہم ہے۔ پاکستان میں خصوصاً جن کا کام قابلِ ذکر ہے اور جنھوں نے تمنا عمادی، پرویز اور دیگر منکرین حدیث و متجددین کے دلائل کا تفصیلی محاکمہ کیا ، ان میں مفتی محمد شفیع، مفتی رشید احمد لدھیانوی اور مولانا سید ابو الاعلی مودودی کے کام سے میں نے استفادہ کیا ۔ لیکن خدا لگتی کہوں تو سب سے زیادہ جن دو کتابوں نے متاثر کیا اور آج بھی میں ہر کسی کو وہ دونوں کتابیں تجویز کرتا ہوں، وہ دونوں وکیلوں نے لکھی تھیں:  ایک پرانی کتاب تھی اور خاص اس موضوع پر تھی، جناب غلام احمد رضوی ایڈووکیٹ کی۔ جو نسخہ میں نے استعمال کیا تھا وہ ڈاکٹر اسرار صاحب کے ادارے انجمن خدام القرآن نے شائع کیا تھا۔ اس کتاب نے ہر تمنا عمادی اور پرویز وغیرہ کی ہر دلیل کا تار و پود بکھیر کے رکھ دیا تھا۔  دوسری کتاب سپریم کورٹ کے مشہور وکیل جناب حامد خان صاحب کا ایل ایل ایم کا مقالہ ہے جو انھوں نے امریکا میں یونی ورسٹی کےلیے لکھا تھا اور اسلام کے قانونِ وراثت پر ہے ۔ اس میں ایک پورا باب اس قانون کے متعلق ہے اور ایک پورا باب وصیت واجبہ کے بارے میں ہے۔ یہ دونوں ابواب قانونی تجزیے کے شاہ کار ہیں!  کسی کو بھی اس موضوع پر کام سے دلچسپی ہو تو یہ دونوں کتابیں اس کےلیے Must Read  ہیں۔  ------------------ ختم شد
##############################
https://web.facebook.com/MMushtaqYusufzai/posts/808411552906904
لباس کے متعلق آدھی ادھوری کوشش کا نقصان ---------- یہ واقعہ تب کا ہے جب ڈاکٹر محمود احمد غازی صاحب بین الاقوامی اسلامی یونی ورسٹی کے صدر تھے۔ ان دنوں یونی ورسٹی میں نئی فیکلٹیز وجود میں آچکی تھیں اور نیو کیمپس میں منتقل ہوجانے کے بعد خواتین کیمپس اور میل کیمپس ایک ہی بڑے کیمپس میں آگئے تھے۔ یونی ورسٹی کی تاریخ میں پہلی دفعہ ان مسائل کا سامنا کرنا پڑا جو خواتین و حضرات کے کو ایجوکیشن سے عموما پیدا ہوتے ہیں اور چونکہ معاملہ اسلامی یونی ورسٹی کا تھا اس لیے محسوس بھی زیادہ ہورہا تھا۔ بعض لوگوں کے مشورے پر ڈاکٹر غازی صاحب نے کئی اقدامات اٹھائے جن میں ایک اقدام یہ بھی تھا کہ یونی ورسٹی کی طالبات اور ٹیچرز عبایا پہنیں گی۔  حسب توقع اس پر شور ہوا۔ اگرچہ اس وقت یونی ورسٹی میں زیادہ تر طالبات عبایا پہنتی ہی تھیں لیکن نئی فیکلٹیز کی طالبات اور ٹیچرز کی جانب سے مزاحمت ہوئی۔ یہ جنرل مشرف کی روشن خیالی کا دور تھا اور میڈیا کا جن نیا نیا بوتل سے نکلا تھا۔ پیالی میں طوفان اٹھا اور یونی ورسٹی کو وہ نوٹیفیکیشن واپس لینا پڑا۔ اس پسپائی کے بعد یونی ورسٹی میں مسلسل اسلامی شعائر اور مظاہر پر تنقید کا سلسلہ جاری رہا جس میں اس وقت مزید تیزی آئی جب انوار صدیقی کو صدر اور ایک ممتاز سیکولر دانشور کو ریکٹر بنایا گیا۔ اس کے بعد اسلامی یونی ورسٹی میں ہی اسلام کی بات کرنے والے بیک فٹ پر چلے گئے۔ اس طرح کی "ہاف ککڈ" کوششیں دیگر یونی ورسٹیز میں بھی ہوئیں اور مخالفت کے بعد واپس ہوئیں۔ حکمت کا تقاضا یہ ہے کہ ایسی کوئی کوشش تب تک نہ کریں جب تک اس کے خلاف ردعمل سے نمٹنے کےلیے تفصیلی ہوم ورک نہ کریں اور جب تک مخالفت اور مزاحمت کے مقابلے میں دانائی اور عزم کے ساتھ کھڑے ہونے کی صلاحیت نہ ہو۔  رد عمل کے متعلق ہوم ورک نہ ہو، یا مخالفت اور مزاحمت کے مقابلے میں دانائی اور عزم کے ساتھ کھڑے ہونے کا حوصلہ نہ ہو، تو ایسی کوشش کا فائدہ کچھ نہیں ہوتا اور نقصان بہت زیادہ ہوجاتا ہے۔
##############################
https://web.facebook.com/MMushtaqYusufzai/posts/808373542910705
ٹائی کو لازم کیا جاسکتا ہے، عبایہ کو نہیں، کیونکہ ٹائی چھوٹی ہوتی ہے اور عبایہ بڑی! دلیل اور منطق کی موت!ٹائی کو لازم کیا جاسکتا ہے، عبایہ کو نہیں، کیونکہ ٹائی چھوٹی ہوتی ہے اور عبایہ بڑی! دلیل اور منطق کی موت!
##############################
https://web.facebook.com/MMushtaqYusufzai/posts/808778766203516
کہتے ہیں: ہمیں اخلاقیات کے نفاذ کےلیے پولیس نہیں چاہیے۔ --------- مورل پولیسنگ کی ترکیب ہمارے نیم پڑھے لکھے لوگوں نے سیکھی ہوئی ہے۔ وہی استعمال کرتے ہیں۔ ایک صاحب نے پوچھا کہ آپ غیرت کے نام پر قتل کے بارے میں کیا کہتے ہیں؟ میں نے کہا ناجائز ہے لیکن بے غیرتی کے نام پر قتل اس سے بھی زیادہ ناجائز ہے۔ بھئی، ادھوری بات کیوں کرتے ہیں؟ قتل تو ناجائز ہے لیکن بے غیرتی کیا ناجائز نہیں ہے؟ الف نے ب کو ج کے ساتھ دیکھا۔ الف کو قانون ہاتھ میں نہیں لینا چاہیے۔ اس کےلیے جائز نہیں کہ وہ ب یا ج کو قتل کرے لیکن ب اور ج جو کررہے ہیں کیا یہ جائز ہے؟  اسلامی احکام کی روشنی میں برائی کو روکنا اور نیکی کی ترویج حکومت کی ذمہ داریوں میں ہے۔ مورل پولیسنگ کہہ کر آپ جان نہیں چھڑا سکتے۔ جس طرح جسمانی بیماریوں کے خلاف احتیاطی تدابیر حکومت کرسکتی ہے بلکہ حکومت کی ذمہ داری ہے، اسی طرح اخلاقی برائیوں کے خلاف بھی احتیاطی تدابیر اس کا اختیار اور اس کی ذمہ داری ہے۔  طرفہ تماشا یہ ہے کہ غیر اخلاقی پولیسنگ پر کوئی اعتراض نہیں ہے۔ ریاستی جبر سے حکومتی وسائل خرچ کرکے بے حیائی کی ترویج ہو تو یہ نیم پڑھے لکھے لوگ کبھی غیر اخلاقی پولیسنگ کی ترکیب استعمال نہیں کریں گے۔ باقی رہا کسی فرد کی زندگی کا وہ دائرہ جہاں حکومت یا دوسرے افراد کو مداخلت کی اجازت نہیں ہے تو وہ دائرہ شریعت ہی متعین کرے گی۔ نام نہاد انسانی حقوق کے مغربی سیکولر اقدار پر مبنی پرائیویسی کا تصور اس کےلیے پیمانہ نہیں ہوسکتا ۔
##############################
https://web.facebook.com/MMushtaqYusufzai/posts/808618599552866
ایئر فورس کالج میں جینز کی آزادی اور شلوار قمیص پر پابندی ----------------------------------- بحریہ یونی ورسٹی میں شلوار قمیص پر پابندی کی بات سے یاد آیا کہ برسوں پہلے جب میں پاکستان ایئر فورس انٹرمیڈیٹ کالج رسالپور میں ایف ایس سی کررہا تھا تو اسی طرح کے احمقانہ فیصلوں کا سامنا ایک دن مجھے بھی کرنا پڑا تھا۔  کالج میں ویسے تو یونیفارم کی پابندی تھی لیکن فرسٹ ایئر کے سالانہ امتحانات میں پیپرز کے بعد جب پریکٹیکل ہورہے تھے تو پہلے پریکٹیکل کے دن میں نے دیکھا کہ میرے بعض کلاس فیلو جو ایئر فورس میں بڑے آفیسرز کے بیٹے تھے یونیفارم کے بجاے جینز پہن کر آگئے تھے۔ میں نے فیصلہ کیا کہ اگلے پریکٹیکل کےلیے میں بھی یونیفارم میں نہیں آؤں گا۔ چنانچہ اگلے دن میں سفید شلوار قمیص اور واسکٹ پہن کر آگیا۔ جیسے ہی کالج کے چیف پراکٹر نے مجھے دیکھا تو تیز تیز چلتے ہوئے میرے پاس آئے اور کہا: یہ کیا؟ تم یونیفارم میں کیوں نہیں آئے؟  میں نے ادھر ادھر دیکھا اور پھر کہا:  سر وہ ایئر وائس مارشل صاحب کے بیٹے بھی یونیفارم کے بغیر آئے ہیں۔ ذرا ان سے پوچھیے۔ جو ان کا جواب ہوگا وہ میرا بھی ہے۔  غصے سے سرخ ہوئے اور ان کا غصہ کالج میں بہت مشہور تھا۔ تقریباً دھاڑ کر کہا:  میں اس سے نہیں تم سے پوچھ رہا ہوں۔  میں نے کہا:  کیوں، سر کیا اس سے پوچھنے سے روکا گیا ہے؟  غصے سے کانپنے لگے (یا کانپنے کی ایکٹنگ کرنے لگے) لیکن جب دیکھا کہ مجھ پر اثر نہیں ہورہا تو پینترا بدل کر کہا: میں کل تمھارے والد صاحب کو بلاکر ان سے کہتا ہوں کہ اسے آپ نے لکھنے کا طریقہ تو سکھایا ہے لیکن بولنے کا طریقہ بھی سکھادیں۔ (ان دنوں میرا ایک ناول میرے والد صاحب نے شائع کیا تھا۔) میں نے کہا:  سر ، وہ آپ کو کہیں گے کہ لکھنا تو اس نے خود سیکھا ہے، بولنا ہم نے سکھایا ہے! مزید طیش میں آ کر کہا: ٹھیک ہے، میں تمھیں دیکھ لوں گا۔ میں نے کہا: بصد شوق۔ مجھے دیکھنے سے دل کو سرور اور روح کو سکون ملتا ہے۔ (اس سے ملتا جلتا جملہ ابن صفی کے کسی ناول میں پڑھا تھا۔) یہ پراکٹر صاحب ہمارے بیالوجی کے ٹیچر بھی تھے اور اس دن انھی کے ساتھ پریکٹیکل بھی تھا، لیکن بحمد اللہ انھیں کچھ کرنے کی ہمت نہیں ہوسکی۔ بلکہ سیکنڈ ایئر میں وہ مجھے پسندیدہ طلبہ میں شمار کرتے تھے!
##############################
https://web.facebook.com/MMushtaqYusufzai/posts/812603909154335
شعبہ قانون، ہزارہ یونی ورسٹی، میں اسلامی قانون کے متعلق دو روزہ کورس کے پہلے مصروف دن کے اختتام پر آوٹنگ
##############################
https://web.facebook.com/MMushtaqYusufzai/posts/811465282601531
لاہور زبان و ادب کا گہوارہ ہے۔ پانچ من اکٹھے کرکے لاہوریوں نے مینڈکوں کے تولنے کا محاورہ منسوخ کردیا ہے۔لاہور زبان و ادب کا گہوارہ ہے۔ پانچ من اکٹھے کرکے لاہوریوں نے مینڈکوں کے تولنے کا محاورہ منسوخ کردیا ہے۔
##############################
https://web.facebook.com/MMushtaqYusufzai/posts/812871505794242
کیا اتنی جلدی ہماری باتوں کا اثر قبول کرلیا گیا ہے؟ ------------ 
##############################
https://web.facebook.com/MMushtaqYusufzai/posts/813413019073424
ہدایہ اور وہبہ الزحیلی کا کوئی موازنہ نہیں ہے!  ----------------------------------------------------- جناب ---!  آپ کے طویل کمنٹ میں کئی اہم باتیں ہیں۔ میں صرف وہبہ الزحیلی اور ہدایہ کے موازنے پر ہی بات کرسکوں گا۔  دونوں میں کوئی موازنہ نہیں ہے۔  وہبہ الزحیلی بہت بڑے فقیہ تھے۔ انھوں نے فقہ کی بہت خدمت کی۔ اللہ تعالیٰ انھیں غریقِ رحمت کرے۔ لیکن ان کی شاہ کار کتاب "الفقہ الاسلامی و ادلتہ" ہو، یا ان کا پی ایچ ڈی کا تھیسس - آثار الحرب فی الفقہ الاسلامی - دونوں میں ذاتی طور پر مجھے کئی سنجیدہ مسائل کا سامنا کرنا پڑا اور ایل ایل بی کے ابتدائی دو سالوں کے  بعد کبھی بھی یہ کتب میری پسندیدہ کتب میں شامل نہیں رہیں۔ اس کی وجوہات پر کسی اور وقت تبصرہ کروں گا۔ ہدایہ کا جہاں تک تعلق ہے تو وہ چیزے دیگر است!  صاحبِ ہدایہ نے چار صدیوں کی قانونی بحث کو بدایۃ المبتدی کے متن میں ایک جملے میں سمونا تھا۔ اس لیے یہ ممکن ہی نہیں تھا کہ وہ سہل انگاری کریں۔ اس کے باوجود بدایۃ المبتدی کا صرف متن پڑھیں، جو قدوری اور امام محمد کی الجامع الصغیر کے متون کو ملا کر امام مرغینانی نے تشکیل دیا ہے، تو حقیقت یہ ہے کہ بہت ہی سلیس اور بہت ہی بلیغ ہے۔ البتہ اس کے قانونی نکات کے فہم کے لیے خونِ دل صرف کرنا پڑتا ہے کیوں کہ ، جیسا کہ عرض کیا گیا، انھوں نے چار صدیوں کی قانونی کاوش کو ایک جملے میں سمونا ہوتا تھا۔ اس ایک جملے کے اسرار کھولنے کے لیے انھوں نے اختصار کے ساتھ اس کی شرح ہدایہ کی صورت میں لکھی لیکن اس ہدایہ کو decode کرنے کے لیے پیچھے کم از کم دو بزرگوں کی مفصل کتابوں ، امام سرخسی کی المبسوط اور امام کاسانی کی بدائع الصنائع، میں متعلقہ مباحث کئی دفعہ پڑھنے پڑتےہیں۔ یا امام مرغینانی کے بعد آنے والوں میں کم از کم علامہ ابن الہمام ، علامہ بابرتی اور علامہ عینی کو پڑھنا پڑتا ہے۔ کسی بھی قانونی متن کے ساتھ ایسا ہی شغل لگانا پڑتا ہے ۔ یہ شغل لگائے بغیر ہمارے کئی اہل علم "آسان اور سادہ بیان" کے چکر میں وہبہ الزحیلی کو پڑھنا کافی اور مفید سمجھنے لگتے ہیں اور نتیجتاً بالعموم اسلامی قانون کا انتہائی سطحی علم لے کر خود کو اجتہاد کے درجے پر فائز سمجھنے لگتے ہیں۔ (استثناءات بہرحال ہر جگہ ہوتی ہیں۔)  مطلب میرا صرف اتنا ہے کہ ہدایہ کا کام کچھ اور ہے اور وہبہ الزحیلی کا کچھ اور۔ زحیلی صاحب کا کام ابتدائی سطح کے طلبہ کے لیے ہے اور اس سے زیادہ نہیں۔ ہدایہ کا کام اساتذہ اور ماہرین و متخصصیں کے لیے ہے۔ اس لیے دونوں کا موازنہ نہیں بنتا۔  اگر سلاست ، ترتیب اور تسہیل کے لحاظ سے پرانوں کی کسی کتاب کا مقابلہ وہبہ الزحیلی کی کتاب سے کرنا ہو تو بدائع الصنائع کا کیجیے ۔ یہ تینوں خصوصیات بدائع الصنائع میں الفقہ الاسلامی و ادلتہ سے بدرجہا بہتر صورت میں ہائی جاتی ہیں اور فقاہت میں دونوں کا کوئی مقابلہ نہیں ہے۔  اللہ تعالیٰ وہبہ الزحیلی اور ان تمام فقہائے کرام کو، جن کے کام کے وہ خوشہ چین تھے لیکن سلاست میں بھی ان کے ہم پلہ نہیں تھے، اپنی ابدی رحمتوں سے نوازے! آمین۔ ---------- تین سال قبل کی ایک پوسٹ
##############################
https://web.facebook.com/MMushtaqYusufzai/posts/812871505794242
کیا اتنی جلدی ہماری باتوں کا اثر قبول کرلیا گیا ہے؟ ------------ 
##############################
https://web.facebook.com/MMushtaqYusufzai/posts/814205745660818
ہزارہ یونی ورسٹی میں قانون کے طلبہ اور اساتذہ کےلیے شریعہ اکیڈمی کے زیر اہتمام اسلامی قانون کے دو روزہ کورس میں 25 ستمبر 2019ء
##############################
https://web.facebook.com/MMushtaqYusufzai/posts/814926152255444
میری بدقسمتی ---------- ایک دوست نے پوچھا کہ کیا کسی اور سیاست دان کی تقریر بھی کبھی اچھی لگی ہے؟ عرض کیا: کیوں نہیں؟ کچھ عرصہ قبل بلاول کی بھی ایک تقریر اچھی لگی تھی۔ اس سے قبل محترمہ کی کئی تقاریر بہت اچھی لگی تھیں۔ جنرل ضیاء کی کئی تقاریر پسند ہیں۔  بھٹو صاحب کی تو مثال ہی نہیں ملتی۔ اور قائد اعظم تو قائد اعظم تھے۔ میری بدقسمتی البتہ یہ ہے کہ پرچی والی سرکار کی کوئی بھی تقریر کبھی بھی اچھی نہیں لگی، نہ ہی حضرت مولانا کی کسی تقریر نے کبھی متاثر کیا۔ البتہ مولانا کے انٹرویوز کمال کے ہیں اور وہ انٹرویوز ہی پر اکتفا کریں تو بہت ہی اعلی ادب تخلیق کرسکتے ہیں۔  پرچی والی سرکار کا رندھی ہوئی آواز میں "مجھے کیوں نکالا؟" کا ورد البتہ جب بھی سنوں تو دل کو سکون اور دماغ کو سرور ملتا ہے۔
##############################
https://web.facebook.com/MMushtaqYusufzai/posts/814900398924686
تقریر کے ناقدین کی پانچ اقسام ------------ یہ پانچ اقسام اچھی طرح نوٹ کرلیں تاکہ تجزیے میں آسانی ہو کہ ان پانچ گروہوں میں قدر مشترک آخر ہے کیا؟ 1۔ آزادی مارچ والے موجودہ بندوبست میں احساس محرومی کے شکار مولوی 2۔ کوٹ لکھپت کی پرچی والی سرکار کے مرید 3۔ لنڈے کے لبرلز جن کا قبلہ واشنگٹن براستہ دہلی ہے۔ 4۔ المورد کے جوابی بیانیے والے نیم دروں نیم بروں مذہبی سیکولر 5۔ موجودہ عالمی نظام کو جڑ سے اکھاڑ کر پھینکنے کے قائل داعشی انارکسٹ۔ ان پانچ گروہوں میں، یا ان کے متاثرین میں ایسے بھی ہیں جو مقام حیرت پر کھڑے ہونے کی وجہ سے تعریف کرنا بھی نہیں چاہتے اورکرنے پر مجبور بھی خود کو پاتے ہیں تو اگر مگر شروع دیتے ہیں۔ اہل علم مولانا تقی عثمانی اور شیخ حامد کمال الدین کی طرح اچھی بات پر تعریف اور غلط بات پر تنقید کرتے ہیں۔
##############################
https://web.facebook.com/MMushtaqYusufzai/posts/815286308886095
خواتین کی ڈرائیونگ اور دیگر مسائل: اصولی مخمصہ کیا ہے؟ -------------------------------------------------------- (قند مکرر) ہمارے نزدیک بنیادی سبب "سد ذریعہ" کے اصول کا کثرتِ استعمال ہے۔  یہ صحیح ہے کہ شریعت نے بعض اوقات ان کاموں سے بھی روکا ہے جو خود تو ناجائز نہ ہوں لیکن وہ ناجائز کام کے لیے ذریعے بن سکتے ہیں۔ قانون نے بھی جرم یا نقصان کے وقوع کے بعد سزا یا تلافی کے احکام دینے کے علاوہ کچھ "احتیاطی تدابیر" (preventive measure) بتائے ہیں تاکہ قانون ہمیشہ صرف reactive نہ رہے بلکہ pro-active بھی رہے۔  تاہم سد ذریعہ، یا preventive measures، کا کثرتِ استعمال ایک جانب شخصی آزادی کو مسخ کرکے رکھ دیتا ہے تو دوسری طرف اصل شرعی یا قانونی احکام کو نظروں سے اوجھل بھی کردیتا ہے اور نتیجتاً یہ اصول فرد اور معاشرے دونوں کے لیے بوجھ بن جاتا ہے۔ اسی بنا پر حنفی فقہاے کرام سد ذریعہ کے اصول کا بہت ہی کم استعمال کرتے ہیں اور جہاں کرتے بھی ہیں تو وہاں اسے "آخری دلیل" کے طور پر استعمال کرتے ہیں، یعنی جب کام دیگر دلائل کی روشنی میں ممنوع ہونا چاہیے تو ایک اضافی یا آخری دلیل سد ذریعہ کی بھی پیش کی جاتی ہے۔  البتہ دورِ مغلوبیت میں ہوا یہ ہے کہ سد ذریعہ ہی "پہلی دلیل" بن گئی ہے۔ یہ غلامانہ اور خوف کی نفسیات کا لازمی نتیجہ ہے۔ ہر نئی چیز سے بدکنا، ہر کام میں منفی پہلو تلاش کرکے اسی پر توجہ کرنا، وغیرہ۔ جب تک سد ذریعہ کو واپس اس کے اصل مقام، یعنی آخری دلیل، کی پوزیشن پر نہ لے جایا جائے، مسائل موجود رہیں گے۔ اس لیے جزوی مسائل پر توجہ کرنے کے بجاے اصل اصول پر بحث کی ضرورت ہے۔ ---------- قند مکرر
##############################
https://web.facebook.com/MMushtaqYusufzai/posts/815171382230921
لائن آف کنٹرول کے متعلق ایک سوال کا جواب --------- معلوم یہ کرنا تھا کہ سیز فائر لائن اور لائن آف کنٹرول کی اصطلاحات میں تکنیکی فرق کیا ہے؟ یہ اس تناظر میں پوچھ رہا ہوں کہ بیشتر حضرات شملے معاہدے میں سیز فائر لائن کے لیے  کنٹرول لائن کی اصطلاح استعمال کرنے پر تنقید کرتے ہیں، تاہم وزارت خارجہ کی جانب سے 1977 میں شائع ہونے والے قرطاس ابیض (White Paper) میں اس بات کی نفی کی گئی ہے اور یہ کہا گیا کہ جنگ بندی لائن پہلے بھی کنٹرول لائن ہی تھی، شملے معاہدے میں اس اصطلاح کے ذکر سے کوئی فرق نہیں پڑتا- آپ کی رہنمائی درکار ہے۔ ------ جواب میں عرض کیا: کوئی فرق نہیں۔ سیز فائر کے بعد جو علاقہ آپ کے کنٹرول میں ہے، اس کےلیے آپ ذمہ دار ہیں۔ اس لیے سیز فائر لائن اور لائن آف کنٹرول ایک ہی چیز ہے۔ البتہ یہ ضرور دیکھیے کہ کیا 1972ء والی سیز فائر لائن/ لائن آف کنٹرول وہی ہے جس پر 1948ء میں سیز فائر ہوا تھا؟
##############################
https://web.facebook.com/MMushtaqYusufzai/posts/815967232151336
سدِ ذریعہ، احتیاط، یا خوف کی نفسیات --------------------------------------- کل سدِ ذریعہ کے موضوع پر ایک مختصر پوسٹ کی تھی۔ اس پر بعض اصحاب کی جانب سے کچھ سوالات سامنے آئے جس کے بعد مزید توضیح کی ضرورت محسوس ہوتی ہے۔  -------------------------------------- سدِ ذریعہ بمقابلہ حیلہ -------------------------------------- ایک بات یہ سامنے آئی کہ سدِ ذریعہ کی طرح "حیلوں" کا بھی تو غلط استعمال ہوتا ہے۔ جواباً عرض ہے کہ کسی بھی اصول کے غلط استعمال سے اس اصول کا غلط ہونا ثابت نہیں ہوتا؛ بلکہ اس غلط استعمال کو ہی غلط قرار دیا جائے گا۔ حیلہ اصلاً بالکل صحیح اور جائز اصول ہے۔ اس کے غلط استعمال کی وجہ سے یہ اصول غلط نہیں ہوجاتا۔ البتہ یہ ضرور نوٹ کریں کہ حیلہ سے مراد اردو والا حیلہ نہیں بلکہ فقہ اور اصول والا حیلہ ہے، یعنی ایسا مشورہ کہ قانون کی خلاف ورزی کیے بغیر مسئلہ حل ہو جائے۔ کوئی بتائے کہ اس میں کیا برا ہے؟ یہ تو فقیہ (اور آج کل بڑی بڑی لیگل فرمز) کی بنیادی ذمہ داری ہے۔ یہ الگ بات ہے کہ پہلے اہلِ ظاہر نے اور بعد کے دور میں مستشرقین کے خوشہ چینوں نے حیلہ کو ہدف تنقید بنایا۔ اول الذکر لوگ معذور تھے اور ثانی الذکر مجبور۔ -------------------------------------- کیا سدِ ذریعہ حنفی اصول ہے؟  -------------------------------------- دوسرا اعتراض یہ پیش کیا گیا کہ سدِ ذریعہ کا استعمال حنفی فقہاے کرام نے بھی کیا ہے اور اس ضمن میں بعض ممتاز معاصر علماے کرام کا حوالہ بھی دیا گیا۔ اس کے جواب میں چار نکات پیشِ خدمت ہیں:  1۔ پہلی بات تو یہ ہے "سدِ ذریعہ" حنفی اصول نہیں ہے۔ اصول الکرخی، اصول الجصاص، اصول السرخسی یا اصول البزدوی میں "سد ذریعہ" کی بحث ہی سرے سے مفقود ہے۔ وہاں یہ بحث ہو بھی کیسے سکتی ہے جبکہ سد ذریعہ کا تصور ہی بنیادی حنفی اصولوں سے متصادم ہے۔ سد ذریعہ پر عمل ہو تو "کتاب الحیل" کو تو دریابرد ہی کرنا پڑے گا۔  2۔ پھر یہ بھی دیکھیے کہ کسی جائز کام کو بطورِ "سدِ ژریعہ" ممنوع قرار دینا اصولاً غلط ہے کیونکہ جائز کو ناجائز قرار نہیں دیا جاسکت، جب تک قطعیت، یا کم از کم ظنِ غالب، کے ساتھ یہ ثابت نہ ہو کہ یہ جائز کام اس وقت کسی ناجائز کام کا باعث بن رہا ہے اور جب تک اس جائز کام کو نہ روکا جائے تو اس ناجائز کام کو بھی نہیں روکا جاسکتا۔ یہ لازمی سببی رابطہ ثابت کرنا بسا اوقات بہت مشکل ہوتا ہے۔ البتہ دورِ مغلوبیت میں ہمارے مفتیانِ کرام نے محض مفروضے اور اندیشے کو بھی "سدِ ذریعہ" مان کر اس پر حکم کا بنا کیا ہے۔ یہیں سے اصولی غلطی واقع ہوئی ہے۔ 3۔ تیسری بات یہ ہے کہ حنفی فقہاے کرام سد ذریعہ کے بجاے "احتیاط" کا اصول بعض اوقات استعمال کرتے ہیں اور کبھی کسی کام کے حتمی نتائج (ultimate consequences) کو دیکھ کر اس کے جائز یا ناجائز ہونے کا فیصلہ کرتے ہیں، جیسا کہ امام سرخسی نے فرمایا ہے: الامور بعواقبھا۔ (واضح رہے کہ وہ یہ قاعدہ کسی ناجائز کو جائز کرنے کےلیے نہیں، بلکہ اس کام کو جائز قرار دینے کےلیے استعمال کرتے ہیں جو بظاہر ناجائز دکھائی دیتا یو۔ پھر پہلا نکتہ ملاحظہ کیجیے۔) اسی احتیاط کے پیشِ نظر وہ بعض اوقات کسی جائز کام سے روک دیتے ہیں لیکن اسے ناجائز قرار دینے سے گریز کرتے ہیں کہ یہ بھی احتیاط ہی کا تقاضا ہوتا ہے۔ 4۔ چوتھی بات یہ ہے کہ "پہلی دلیل" اور "آخری دلیل" کا فرق آپ کے لیے واضح نہ ہوسکا۔ شاید اس کی وجہ میری جانب سے اجمال یا ابہام ہو۔ آخری دلیل سے مراد یہ ہے کہ آپ کو عدم جواز کے لیے جو دلائل ملے ہیں وہ ناکافی ہیں لیکن آپ کسی امر کے عواقب اور مآل کو دیکھ کر اور معاشرتی صورت حال کا جائزہ لینے کے بعد بہتر یہ سمجھتے ہیں کہ اسے روکا جائے۔ حنفی فقہاے کرام کا طریقہ یہی ہے۔ اسی کو اوپر تیسرے نکتے میں "احتیاط" سے تعبیر کیا گیا۔ اس کے برعکس اگر سد ذریعہ کو پہلی دلیل مانا جائے تو آپ شروع ہی ممانعت سے کرتے ہیں اور آپ کا مفروضہ ہی عدم جواز کا ہوتا ہے۔ یہ خوف کی نفسیات اور مغلوبیت کا اثر ہوتا ہے۔ -------------------------------------- کیا یہ غامدی صاحب کی اپروچ ہے؟  -------------------------------------- ایک دلچسپ کمنٹ یہ سامنے آیا کہ میرا موقف یہاں غامدی صاحب سے متاثر معلوم ہوتا ہے۔ اس کے جواب میں عرض ہے کہ ایسا نہیں ہے، بلکہ درحقیقت غامدی صاحب نے ایسی باتیں حنفی فقہاے کرام سے لی ہیں۔ یہ الگ بات ہے کہ خود کو حنفی کہلوانے والے معاصر علماے کرام یہ باتیں بھول چکے ہیں۔ ہاں۔ غامدی صاحب سے کثیر مقامات پر اختلاف کے باوجود یہ دعوی تو میں نے کبھی نہیں کیا کہ ان کی ہر بات بہرحال غلط ہے۔  -------------------------------------- معاصر علماے کرام کے اصول میں کیا مسئلہ ہے؟  -------------------------------------- جن علماے کرام کا حوالہ دیا گیا ان کے صد احترام کے باوجود مجھے کہنے دیجیے کہ متاخرین، بلکہ متاخرین کے متاخرین، سے اصول لینے کے بجاے اصل مذہب کے اصولوں پر توجہ کیجیے۔ متاخرین نے ایک تو مغلوبیت کے دور میں آنکھ کھولی ہے جس کی وجہ سے ان پر احتیاط کا اتنا شدید غلبہ ہوا کہ جہاں بھی ذرا سا شائبہ بھی محسوس ہوا کہ اس سے کسی ناجائز کام کی طرف گنجائش پیدا ہوگی وہاں انھوں نے عدم جواز کا فتوی دیا۔ سد ذریعہ کا یہ استعمال حنفی مذہب کے مسلمہ اصولوں کے ساتھ متناقض ہے۔ پھر متاخرین کے متاخرین نے تو اس دور میں آنکھ کھولی ہے جب مختلف مذاہب کے ملغوبے "تلفیق" کے نام پر وجود میں آچکے ہیں۔ اس لیے سد ذریعہ کو، جو مالکی اصول ہے، حنفی فقہ میں قبول کرتے ہوئے انھیں احساس بھی نہیں ہوا کہ اس طرح وہ اصولی تناقض میں مبتلا ہورہے ہیں۔ اللہ ہم سب پر رحم کرے! --------------------------- دو سال قبل کی ایک پوسٹ
##############################
https://web.facebook.com/MMushtaqYusufzai/posts/817142458700480
کیا توحیدی مذاہب کے برعکس مشرکانہ مذاہب اور لبرلزم میں برداشت زیادہ ہوتا ہے؟ --------------------- کیرن آرمسٹرانگ مذاہب پر لکھنے والی ایک مشہور عوامی (populist) مصنفہ ہیں اور عوامی مصنفین کی تحریرات میں پائی جانے والی تین خصوصیات - سطحیت، مبالغہ آرائی اور سادہ فکری - ان کی کتب میں بھی پائی جاتی ہیں۔ (آپ جانتے ہیں کہ یہ تینوں خصوصیات جناب غامدی صاحب کے ڈسکورس میں بھی بدرجۂ اتم پائی جاتی ہیں۔ یہی خصوصیات سائنس پر لکھنے والے عوامی مصنف یووال نوح حراری یا عوامی ملحد چارلس ڈکنز کے ہاں بھی پائی جاتی ہیں۔) سطحیت، مبالغہ اور سادہ فکری کی ایک مثال آرمسٹرانگ کا یہ دعوی ہے کہ توحیدی مذاہب (یہودیت، مسیحیت اور اسلام) میں برداشت کا عنصر کم پایا جاتا ہے جبکہ مشرکانہ مذاہب میں ان کی بہ نسبت برداشت کا مادہ زیادہ پایا جاتا ہے۔ کیا واقعی ایسا ہے؟ مشرکین عرب کی جانب سے رسول اللہ ﷺ اور آپ کے صحابہ پر ڈھائے جانے والے مظالم کو ماضی کی داستان اور اس وقت کے سماجی حالات کا جبر قرار دینے والے ہندوستان کے ہندووں کی جانب سے روا رکھی جانے والی وحشت و بربریت کو کیا کہیں گے؟  جیسا کہ پچھلی پوسٹ میں عرض کیا تھا، لبرلزم اور ہندو مت کے متعلق برداشت اور وسعت قلبی کی نسبت محض پروپیگنڈا ہے اور بس۔ عام طور پر کہا جاتا ہے کہ مشرکانہ مذہب میں اگر دس، بیس، پچیس دیوتا پہلے ہی سے موجود ہیں تو چند ایک مزید دیوتاؤں کے اضافے سے انھیں کیا فرق پڑتا ہے اور پھر ہندومت میں تو کروڑوں دیوتا ہیں (اور ایک خدا کو ماننے والے بھی، خدا کو نہ ماننے والے بھی اور خدا کے متعلق خاموش رہنے والے بھی)! یہ اگر دھوکا نہیں تو سادہ فکری ضرور ہے۔ مشرکانہ مذاہب مزید دیوتاؤں کو بھی مان سکتے ہیں، ایک خدا کو بھی اور خدا سے انکار کو بھی۔ بس وہ صرف ایک شرط رکھتے ہیں: اور وہ یہ کہ آپ ہمیں غلط نہ کہیں۔ جیسے ہی آپ نے انھیں غلط قرار دیا، آپ کا وجود ان کےلیے ناقابلِ برداشت ہوجاتا ہے۔ بہ الفاظِ دیگر، مشرکانہ مذہب نئے خداؤں کو بھی مان سکتا ہے، توحیدی مذاہب کو بھی برداشت کرسکتا ہے ، خدا کے متعلق خاموشی پر بھی خوش ہوتا ہے اور الحاد پر بھی اسے کوئی اعتراض نہیں ہوتا، اگر یہ نئے خداؤں کو ماننے والے، یا ایک خدا کو ماننے والے، یا خدا کے متعلق خاموش رہنے والے، یا خدا کا انکار کرنے والے اس مشرکانہ مذہب کی بالادستی قبول کرلیں۔  یہی کچھ جدید و مابعد جدید مشرکانہ/ملحدانہ مذہب، یعنی لبرلزم، کی برداشت کے حدود کے متعلق بھی سو فی صد درست ہے۔
##############################
https://web.facebook.com/MMushtaqYusufzai/posts/816846972063362
ہندو مت کی وسعت قلبی کے پروپیگنڈے کی حقیقت -------------------- ہندو مت کے متعلق عام طور پر مشہور کیا گیا ہے کہ اس کی کوئی متعین تعریف نہیں ہے، بس جو خود کو ہندو کہے وہ ہندو ہے، اس کے کوئی متعین صحیفے نہیں، جو مرضی صحیفے مانو یا نہ مانو، اس کے کوئی متعین عقائد نہیں، چاہو تو ایک خدا مانو، یا تینتیس کروڑ مانو یا سرے سے نہ مانو، وغیرہ وغیرہ۔  نامور کانگرسی سیاست دان ششی تھرورنے، جس کی انگریزوں کے استحصالی دور کے متعلق کتابیں کافی مشہور ہیں، کچھ عرصہ قبل کتاب لکھی: Why I am A Hindu۔ اس میں بھی اس نے اس قسم کے دعوے کیے اور اسی کو اپنے ہندو ہونے کا بنیادی سبب گردانا کہ یہ "لبرل" ہے، کسی پر عقیدہ مسلط نہیں کرتا، اور ہر کسی کو اپنا اپنا عقیدہ رکھنے کی اجازت دیتا ہے اور بنیادی جوہری اختلاف کے باوجود ان سب کو ہندو مانتا ہے جو خود کو ہندو کہے۔ وہ مزید کہتا ہے کہ اسی وجہ سے ہندومت نے ہندوستان میں تمام مذاہب کو، سواے دو مذاہب کے، خود میں سمو لیا۔ یہ دو مذاہب جن کو ہندومت سمو نہیں سکا وہ اسلام اور مسیحیت ہیں۔  سوال یہ ہے کہ آخر اسلام اور مسیحیت کو ہندو مت کیوں ہڑپ نہیں کرسکا؟ نیز اگر کسی بھی قسم کا عقیدہ رکھنے والا ہندو کہلا سکتا ہے تو پھر مسلمان یا مسیحی کو ہندو کیوں نہیں کہا جاسکتا؟ اگر حق کی تلاش کے سبھی راستے یکساں طور پر درست/غلط/لغو ہیں تو پھر یہی کچھ اسلام اور مسیحیت کے متعلق کیوں نہیں مانا جاسکتا؟ ششی تھرور اس طرح کے سوالات سے کنی کترا کر نکل جاتا ہے کیونکہ ان پر بحث سے یہ بات کھل کر سامنے آسکتی تھی کہ "جو خود کو ہندو کہے وہ ہندو ہے" پورا سچ نہیں ہے۔ پورا سچ یہ ہے کہ "خود کو ہندو کہلوانے کےلیے کچھ کم از کم عقیدہ اور تصور ہے جسے مانے بغیر کوئی شخص ہندو نہیں ہوسکتا اور اسی طرح ہندو ہونے کےلیے کچھ عقیدوں اور تصورات کا رد لازمی ہے کیونکہ ان کے رد کے بغیر کوئی شخص ہندو نہیں ہوسکتا!" تاہم یہ پورا سچ بیان کیا جائے تو ہندو مت کا "لبرل" بت پاش پاش ہوجاتا ہے۔ یہاں یہودیت کا بھی ذکر کیا جاسکتا تھا لیکن چونکہ یہودیت میں بنی اسرائیل سے باہر کسی کو یہودی بنانے کی روایت موجود نہیں ہے، اس لیے اس کا عدم ذکر قابلِ فہم ہے اور یہیں سے اسلام اور مسیحیت کی دور اور مشترک خصوصیات بھی سامنے آجاتی ہے، جن کا ذکر ششی تھرور نے کیا بھی ہے۔ وہ یہ کہ یہ دونوں مذاہب اس کے دعویدار ہیں کہ حق ہمارے پاس ہی ہے (ان الدین عند اللہ الاسلام۔۔۔ و من یبتغ غیر الاسلام دینا فلن یقبل منہ۔۔۔ و آمنوا بما نزل علی محمد ھو الحق من ربھم) اور یہ کہ ہم یہ حق دوسروں تک پہنچائیں گے تاکہ وہ بھی یہ حق قبول کرلیں (قل یا ایھا الناس انی رسول اللہ الیکم جمیعا)۔ ان دو خصوصیات پر غور کریں تو اوپر مذکورہ سوالات کے جواب کا راستہ کھل سکتا ہے۔
##############################
https://web.facebook.com/MMushtaqYusufzai/posts/818252205256172
ضروری اعلان -------- مولانا تقی عثمانی صاحب کے خلاف بے ہودہ بکواس پر مشتمل پوسٹ جو لوگ شیئر کررہے ہیں،  سب کو انفرینڈ کردیا جائے گا۔ متعصب اور بے وقوف مولوی بالخصوص نوٹ کرلیں۔
##############################
https://web.facebook.com/MMushtaqYusufzai/posts/818116771936382
آج چیف جسٹس لاہور ہائیکورٹ جناب جسٹس سردار محمد شمیم خان سے ملاقات میں ججز کی اسلامی قانون میں ٹریننگ پر تفصیلی گفتگو ہوئی۔ رجسٹرار لاہور ہائیکورٹ جناب عبد الستار صاحب بھی موقع پر موجود تھے۔ جناب ڈاکٹر عطاء اللہ خان محمود وٹو صاحب بھی میٹنگ میں شریک رہے۔ اس سے قبل پنجاب کے پراسیکیوٹر جنرل صاحب سے بھی ملاقات ہوئی اور پراسیکیوٹرز کی اسلامی قانون میں ٹریننگ پر تبادلہ خیال ہوا۔
##############################
https://web.facebook.com/MMushtaqYusufzai/posts/819831941764865
وقف اور ٹرسٹ ----------- ایک دوست نے ٹرسٹ اور وقف کے متعلق سوال کیا تھا۔ مصروفیت کی وجہ سے جواب میں تاخیر ہوئی۔ چند مختصر نکات پیشِ خدمت ہیں۔ پہلے ٹرسٹ کو سمجھ لیجیے۔ زید اپنی زمین بکر کو منتقل کرتا ہے کہ تاکہ بکر اس زمین سے حاصل ہونے والے فوائد عمرو کو دیتا رہے۔ انگریزی رواجی قانون (common law) کے تحت زمین کی ملکیت زید سے بکر کو منتقل ہوجاتی ہے اور عمرو کو یہ حق نہیں ہے کہ وہ ان فوائد کے حصول کےلیے عدالت سے رجوع کرے جس کے متعلق زید اور بکر کا معاہدہ ہوا تھا کیونکہ عمرو اس معاہدے کا فریق نہیں ہے اور انگریزی رواجی قانون کی رو سے وہ شخص معاہدے کے حقوق و فرائض کے بارے میں عدالتی چارہ جوئی کا حق نہیں رکھتا جو معاہدے میں شامل نہ ہو۔ اسے معاہدے کو فریقین کے درمیان ایک نجی معاملہ ماننے کا اصول (doctrine of privity of contract) کہا جاتا ہے۔تاہم انگریزی نظام میں پہلے بادشاہ، پھر اس کے نائب لارڈ چانسلر، اور پھر انگریزی رواجی قانون کے بجاے "فطری اصولِ عدل"  (principles of natural justice) پر فیصلہ کرنے والی خصوصی عدالتوں نے عمرو ، یعنی ٹرسٹ کے beneficiary ، کے لیے حقوق تسلیم کرلیے۔ چنانچہ اب زید ، یعنی trustee، کو قانونی مالک (legal owner) اور عمرو، یعنی beneficiary کو اصولِ انصاف کی رو سے مالک (equitable owner) مانا جاتا ہے۔  اب وقف کی طرف آئیے۔  زید نے اپنی زمین وقف کردی اور بکر کو اس کا منتظم (Administrator) بنادیا تاکہ وہ زمین سے حاصل ہونے والے فوائد عمرو کو دیتا رہے۔  اب پہلا سوال یہ ہے کہ اسلامی قانون کے اصولوں کی رو سے وقف کی جانے والی زمین کا مالک کون ہے؟  امام ابوحنیفہ کے موقف کی رو سے زمین زید کی ملکیت میں ہی رہتی ہے لیکن اس کی ملکیت کی آگے کسی اور شخص کی طرف منتقلی رک جاتی ہے ؛ جبکہ صاحبین کے موقف کی رو سے زمین زید کی ملکیت سے نکل جاتی ہے اور قانوناً مان لیا جاتا ہے کہ اب یہ اللہ تعالیٰ کی ملکیت میں ہے۔ اگر صاحبین کی بات مانی جائے (اور اسی پر حنفی مذہب کا فتوی ہے) تو دوسرا سوال یہ ہے کہ زمین پر زید کی ملکیت کب ختم ہوجاتی ہے؟ امام ابو یوسف کا کہنا ہے کہ جیسے ہی اس نے زمین وقف کرنے کا کہا ، اس کی ملکیت ختم ہوجاتی ہے جبکہ امام محمد کا کہنا ہے کہ اس کی ملکیت تب ختم ہوگی جب وہ زمین بکر کے حوالے کردے۔  زمین پر زید کی ملکیت باقی رہتی ہے یا وہ اس کی ملکیت سے نکل جاتی ہے، بہرحال ان دو  بنیادی اصولوں  پر سب کا اتفاق ہے  کہ :  زمین بکر یا عمرو کی ملکیت نہیں بنتی ؛ اور  نہ ہی زمین کسی اور شخص کی ملکیت میں جاسکتی ہےکیونکہ نہ اسے بیچا جاسکتا ہے، نہ ہبہ کیا جاسکتا ہے ، نہ ہی اس پر میراث کے احکام نافذ ہوسکتے ہیں۔  چنانچہ اسلامی قانون کی رو سے بکر ، وقف کا منتظم یا متولی ، عمرو کا ، جس کے فائدے کےلیے زمین وقف کی گئی ، وکیل ہوتا ہے اور زمین کے انتظام پر اٹھنے والے اخراجات اور اپنی محنت کی اجرت کے بعد بچنے والا صافی نفع عمرو کو دینے کا پابند ہوتا ہے۔ اس کے برعکس ٹرسٹی قانون کی نظر میں ٹرسٹ شدہ زمین کا مالک ہوتا ہے۔  اس بنیادی فرق پر نظر رہے تو دیگر فروق پر بات آسان ہوجاتی ہے۔  ------------------ یاد کیجیے اس خاتون کی بات جو ٹرسٹی ہونے کے باوجود کہتی تھیں کہ میری باہر تو کیا پاکستان میں بھی کوئی جائیداد نہیں ہے !
##############################
https://web.facebook.com/MMushtaqYusufzai/posts/819657778448948
جنرل مشرف کے دور میں کس نے مذہب کا بیوپار کیا؟ ------------------ یہ معلوم کرنا ہو تو صرف ان ناموں کا جائزہ لیں جنھوں نے حدود قوانین کے خلاف جیو گروپ کے پروپیگنڈا مہم میں حصہ لیا ، یا عورت فاؤنڈیشن اور دیگر این جی اوز کےلیے اس موضوع پر کتب لکھیں، اور اس مہم میں یا ان کتب میں وہی کچھ "قرآن و سنت سے ثابت" کیا جو جنرل مشرف چاہتا تھا۔ ---------------- نوٹ:  ان میں سے بعض حضرات نے جنرل مشرف کے خلاف بھی لکھا، یا کہا، لیکن اس وقت جب جنرل مشرف نے کھال، یعنی وردی، اتار لی تھی۔
##############################
https://web.facebook.com/MMushtaqYusufzai/posts/821189828295743
جے یو آئی کا دھرنا -------------- جے یو آئی کو اپنے موقف کے اظہار کےلیے - دستور و قانون کی حدود کے اندر رہتے ہوئے - جلسے، جلوس اور دھرنے کا حق ہے اور اسے اس حق سے اس وقت تک نہیں روکا جاسکتا جب تک وہ دستور یا قانون کی خلاف ورزی نہ کرے۔ اس پر یہ اعتراض غلط ہے کہ وہ اقتدار کی سیاست کرتی ہے۔ جیسا کہ آصف محمود بھائی نے خود مولانا فضل الرحمان صاحب کی روایت نقل کی ہے، سیاسی پارٹی اقتدار کی سیاست نہیں کرے گی تو اور کیا کرے گی؟ جے یو آئی ایک عام سیاسی جماعت ہے اور اس لیے وہ ہر وہ کام کرسکتی ہے جو پاکستان کی کوئی بھی عام سیاسی جماعت کرتی ہے، جیسا کہ مذہبی کارڈ کا استعمال! کیا مذہبی کارڈ کا استعمال پاکستان پیپلز پارٹی، نون لیگ، عوامی نیشنل پارٹی اور پی ٹی آئی سمیت دیگر سبھی پارٹیوں نے وقتاً فوقتاً نہیں کیا؟ پھر جے یو آئی کیوں نہ کرے؟ ظاہر ہے کہ پاکستان میں مذہب ایک بہت ہی مؤثر کردار رکھتا ہے اور اس وجہ سے ووٹرز کو کھینچنے کےلیے مذہب کا استعمال سیاست میں کوئی حیران کن امر نہیں ہے۔ بعض دوستوں کا یہ خیال ہے کہ خادم رضوی صاحب کی "ڈی بریفنگ" کے بعد مذہب کے نام پر لوگوں کو اکٹھا نہیں کیا جاسکے گا۔ اس کے متعلق عرض ہے کہ یہ بات پنجاب کی حد تک درست ہوسکتی ہے لیکن خیبر پختونخوا میں رضوی صاحب کا کردار نہ ہونے کے برابر تھا اور ان کے "نیوٹرلائز" ہونے سے خیبر پختونخوا کے مذہبی ووٹرز پر کوئی فرق نہیں پڑا۔ جے یو آئی سمیت کوئی بھی سیاسی پارٹی اب بھی خیبر پختونخوا سے مذہب کے نام پر اچھا خاصا مجمع اکٹھا کرسکتی ہے۔ اس دھرنے پر کسی اور کو اعتراض ہو تو ہو لیکن کم از کم پی ٹی آئی کو اس پر اعتراض کا کوئی حق نہیں ہے کیونکہ اس نے خود اس حق کو اسی طرح پورے زور و شور سے منوانے کی کوشش کی ہے جس طرح اب جے یو آئی کررہی ہے۔ نیز پی ٹی آئی کے دھرنے سے قبل نون لیگ اور پیپلز پارٹی اپنے اپنے دورِ شباب میں لانگ مارچ اور ٹرین مارچ بھی کرچکی ہیں۔ اسی طرح جماعتِ اسلامی کا دھرنا بھی سب کو یاد ہی ہے۔  البتہ یہ بات اہم ہے کہ پی ٹی آئی کے دھرنے میں بھی بات ارکانِ اسمبلی کے استعفوں تک پہنچ گئی تھی (اگرچہ بعد میں "کوئی شرم ۔۔۔ کوئی حیا" والی سپیچ بھی انھیں سننی پڑی)۔ تو کیا خیال ہے؟ کیا جے یو آئی کے دھرنے سے قبل اور کوئی نہیں تو کم از کم امامِ سیاست کے برخوردار ہی اسمبلی رکنیت سے استعفا دے لیں گے؟
##############################
https://web.facebook.com/MMushtaqYusufzai/posts/834123700335689
لاپتہ افراد کے حقوق اور قانون کی بالادستی کےلیے پشاور ہائی کورٹ کا ایک تاریخی فیصلہ ----------------------------- سیاسی محاذ آرائی اور قومی مقابلۂ جگت بازی کے اس موسم میں پشاور ہائی کورٹ کا ایک تاریخی فیصلہ نظروں سے اوجھل رہ گیا ہے۔ ہائی کورٹ نے یہ فیصلہ پچھلے ہفتے 17 اکتوبر کو سنایا ہے اور قرار دیا ہے کہ صوبہ خیبر پختونخوا میں نافذ کیے گئے ظالمانہ قوانین، جن کے ذریعے دیگر کئی امور کے علاوہ سالہا سال سے بے شمار لوگوں کو نامعلوم مقامات پر مقدمات چلائے بغیر قید کیا گیا ہے، دستور سے تصادم کی بنیاد پر کالعدم ہیں۔ ہائی کورٹ نے حکومت کو حکم دیا ہے کہ صوبے میں قائم ایسے قیدخانوں کی مکمل معلومات فراہم کرے، جن قیدیوں پر کوئی چارج نہیں لگایا گیا انھیں فوری طور پر رہا کردے اور جن کے خلاف چارج لگایا گیا ہے انھیں فوراً ان عدالتوں میں پیش کیا جائے جو ان کا مقدمہ سننے کا اختیار رکھتی ہیں۔ عدالت نے اس مقدمے میں فوج اور ایجنسیوں کے کردار پر بھی کڑی تنقید کی ہے۔  فیصلہ ہائی کورٹ کے چیف جسٹس جناب جسٹس وقار سیٹھ نے لکھا ہے جبکہ مقدمے میں ان قوانین کے خلاف دلائل ہمارے محبوب دوست بیرسٹر ڈاکٹر عدنان خان نے دیے جنھوں نے حکومتی وکلا کے دلائل کے پرخچے اڑا دیے۔ وہ پوری قوم کی جانب سے داد اور شکریے کے مستحق ہیں۔  ہمیں خبر ہے کہ ہم ہیں چراغِ آخر شب ہمارے بعد اندھیرا نہیں، اجالا ہے! --------------------------- اس فیصلے کے تفصیلی تجزیے کی ضرورت ہے۔ کوشش کروں گا کہ آج کسی وقت یہ فریضہ ادا کرسکوں۔
##############################
https://web.facebook.com/MMushtaqYusufzai/posts/834097877004938
رات جناب زاہد محمود راجا صاحب کے ساتھ پر لطف نشست رہی۔ راجا صاحب پرانے اسلامین ہیں اور اس وقت ہائی کورٹ بار کی صدارت کے امیدوار ہیں۔ ہمارا بھرپور تعاون اور نیک خواہشات ان کے ساتھ ہیں۔  تمام دوستوں اور شاگردوں سے ان کی سپورٹ کی درخواست ہے۔
##############################
https://web.facebook.com/MMushtaqYusufzai/posts/836223286792397
استغاثہ کمزور ہو، تو ٹرائل کورٹ کا جج کچھ نہیں کرسکتا۔ ٹرائل کورٹ میں مقدمہ کمزور ہو تو اپیل میں اعلی عدالت کچھ نہیں کرسکتی۔استغاثہ کمزور ہو، تو ٹرائل کورٹ کا جج کچھ نہیں کرسکتا۔ ٹرائل کورٹ میں مقدمہ کمزور ہو تو اپیل میں اعلی عدالت کچھ نہیں کرسکتی۔
##############################
https://web.facebook.com/MMushtaqYusufzai/posts/836205276794198
کیا قاتلوں کی شناخت پریڈ کے سوا ان کی پہچان کا کوئی طریقہ نہیں تھا؟ مثلا ڈیوٹی کا سرکاری ریکارڈ کہاں ہے؟کیا قاتلوں کی شناخت پریڈ کے سوا ان کی پہچان کا کوئی طریقہ نہیں تھا؟ مثلا ڈیوٹی کا سرکاری ریکارڈ کہاں ہے؟
##############################
https://web.facebook.com/MMushtaqYusufzai/posts/837653303316062
ایمبولینس اور خواتین ڈرائیورز کو راستہ دیں۔ ----------------------------------------- انٹرنیشنل کمیٹی آف دی ریڈ کراس نے ایمبولینس کو راستہ دینے کےلیےخصوصی آگاہی مہم شروع کی ہے ۔ میرا خیال یہ ہے کہ ایسی مہم خواتین ڈرائیورز کو راستہ دینے کےلیے بھی شروع کرنی چاہیے۔  ابھی کچھ دیر قبل سینٹورس سے واپس گھر کی طرف نائنتھ ایونیو پر جارہا تھا کہ اچانک ایک سرخ رنگ کی گاڑی نے انتہائی غلط طریقے سے مجھے اوورٹیک کرکے بائیں مڑنا شروع کیا۔ میں نے ہارن بجایا تو اس کے بعد اس گاڑی نے انڈیکیٹر لگایا۔ اتنے میں میری نظر ڈرائیور کی سیٹ پر پڑی تو معلوم ہوا کہ خاتون ڈرائیو کررہی ہے۔ میں نے فوراً انا للہ کہا اور اس خاتون سے تو سوری نہیں کرسکتا تھا، البتہ پاس بیٹھی اہلیہ سے سوری کیا۔ دلچسپ بات یہ ہے کہ اس گاڑی نے بائیں طرف کا انڈیکیٹر بھی لگالیا اور مسلسل بائیں طرف جارہی تھی لیکن عین چوک پر پہنچ کر اچانک خاتون ڈرائیور کو کچھ اور خیال آیا تو انھوں نے بائیں مڑنے کے بجاے سیدھے جانا ہی مناسب سمجھا۔ ہاں۔ انڈیکیٹر اس کے بعد بھی کچھ دیر تک جلتا بجتا رہا۔ میں نے مزید کچھ کہنے سے گریز ہی بہتر سمجھا کیونکہ میری اہلیہ اس دوران میں ٹھیک ٹھاک غصہ ہوچکی تھیں۔ کچھ عرصہ قبل اسلام آباد میں ہی ایک چوک پر سگنل سرخ ہونے کی وجہ سے گاڑی کھڑی کردی۔ پچیس تیس سیکنڈ گزرے تھے کہ اچانک پیچھے سے کسی گاڑی نے زبردست ٹکر دے ماری۔ پوری گاڑی ہل کر رہ گئی۔ میں بڑے غصے میں نیچے اترا تو دیکھا کہ خاتون ڈرائیور ہے اور بہت زیادہ فرسٹریشن میں (شیشے چڑھائے) چیخ چیخ کر ، اور ہاتھ ہلا کر، کہہ رہی ہے کہ غلطی آپ کی ہے۔ میرا تو خیر سارا غصہ اسی وقت اتر گیا تھا جب میں نے دیکھا کہ ڈرائیور خاتون ہے لیکن مجھے حیرت تھی کہ غلطی میری کیسے تھی۔ فرنٹ سیٹ سے ایک نوجوان اترا اور  پاس آکر مجھے کہا کہ سوری غلطی ہماری ہی تھی لیکن آپ تو جانتے ہیں کہ خواتین اسی طرح ڈرائیو کرتی ہیں، ہم آپ کا خرچہ بھر دیں گے۔ (گاڑی کا بمپر لٹک رہا تھا۔) میں نے اس کا شانہ تھپتھپا کر کہا: کوئی بات نہیں، ایسا ہوتا ہے بعض اوقات۔ واپس گاڑی میں بیٹھ گیا۔ اہلیہ کو کہانی سنائی تو ایک اور شاک لگا۔ انھوں نے کہانی سن کر کہا کہ میرے ساتھ ایسا ہوتا تو میں بھی یہی کہتی کہ غلطی آپ کی ہے! ----------------- قند مکرر
##############################
https://web.facebook.com/MMushtaqYusufzai/posts/837175400030519
قتل کے مقدمات میں متاثر ہونے والے حقوق ------------------------------- جب بھی قتل کے کسی مقدمے میں کوئی طاقتور شخص سزا سے بچ جاتا ہے تو میڈیا میں، بالعموم قانون سے ناواقف، نام نہاد تجزیہ نگار ملبہ اسلامی قانون پر گرانا شروع کردیتے ہیں۔ کئی بار ان غلط فہمیوں پر گفتگو کی جاچکی ہے۔ ایک بار پھر اچھی طرح نوٹ کیجیے۔ اسلامی قانون کی رو سے قتل کے جرم کی وجہ سے چار مختلف حقوق پامال ہوتے ہیں اور ان چار میں سے ہر حق کا اپنا الگ الگ اثر ہوتا ہے اور ان کے نفاذ کےلیے الگ الگ ذمہ داری ہوتی ہے۔ یہ بھی یاد رکھیے کہ حق جس کا ہوتا ہے معافی کا اختیار بھی اسی کے پاس ہوتا ہے۔ سب سے پہلے قاتل "اللہ تعالیٰ کا حق" پامال کرتا ہے کیونکہ اس نے قتلِ انسانی کو جرم قرار دے کر اس سے سب کو روکا ہے اور ایک انسان کے قتل کو سب انسانوں کے قتل کے برابر قرار دیا ہے۔ چنانچہ قاتل اصلاً اور اولاً و آخراً اللہ کے سامنے جواب دہ ہوتا ہے۔ اللہ تعالیٰ کے اس حق کی پامالی کی وجہ سے اسے آخرت کی جوابدہی تو کرنی ہی ہوگی لیکن دنیا میں بھی اس کے کچھ اثرات مرتب ہوتے ہیں۔ مثلاً اللہ تعالیٰ کے قانون کی رو سے اس شخص کو مقتول کی وراثت یا وصیت سے کچھ بھی نہیں مل سکتا۔ اسی طرح خواہ یہ قتل غلطی سے ہوا ہو، اللہ تعالیٰ کے حق کی پامالی کی وجہ سے قاتل پر لازم ہوگا کہ وہ کفارہ ادا کرے۔ اللہ تعالیٰ اپنا حق معاف کرے گا یا نہیں، یہ تو قیامت کے دن اللہ ہی بتائے گا۔ اس لیے دنیا میں یہ دونوں احکام (میراث/وصیت سے محرومی اور کفارہ) معطل نہیں ہوسکتے۔ ان سے یہ بھی معلوم ہوا کہ چاہے قاتل کو مقتول کے ورثا اپنے حقوق معاف کردیں اور اس وجہ سے وہ قصاص یا دیت سے بچ جائے لیکن قانون کی نظر میں اس کا جرم ختم نہیں ہوتا۔ سزا سے بچنا الگ امر ہے، جرم کا مٹ جانا الگ۔ اس کے بعد ظاہر ہے کہ مقتول کا حق پامال ہوا ہے اور اس حق کےلیے قاتل کو قیامت کے دن جواب دینا ہوگا۔ پھر چاہے اللہ اپنی مہربانی سے مقتول کو قائل کردے کہ وہ قاتل کو معاف کردے۔ ظاہر ہے کہ اس کا بڑی حد تک انحصار اس پر ہے کہ قاتل اپنے فعل پر نادم ہے یا نہیں، اس نے توبہ کی یا نہیں، اس نے اپنے فعل کی تلافی کی کوشش کی یا نہیں، وغیرہ۔ تیسرا حق مقتول کے ورثا کا ہے جن کو قتل عمد کی صورت میں اللہ تعالیٰ نے قصاص کا اور قتل خطا کی صورت میں دیت کا حق دیا ہے اور وہ یہ دونوں حقوق عوض لے کر یا بغیر عوض لیے معاف کرسکتے ہیں۔ ہمارے ہاں بدقسمتی سے قتل کے معاملے میں کو بس قصاص اور دیت تک ہی محدود سمجھا جاتا ہے۔ یہ محض سادگی یا جہل ہے۔ یہ بھی یاد رہے کہ مقتول کے ورثا کے اس حق کی حفاظت حکومت کی ذمہ داری ہے۔ قرآن کے صریح الفاظ ہیں: و من قُتِل مظلوماً فقد جعلنا لولیہ سلطانا۔ چنانچہ حکومت کا فرض ہے کہ وہ مقتول کو قاتل کے خوف، دباو اور لالچ سے محفوظ رکھے اور یقینی بنائے کہ وہ اگر عوض لے کر یا بغیر عوض لیے قاتل کو معاف کررہے ہیں تو ایسا وہ اپنی آزادانہ مرضی سے کررہے ہیں۔ پاکستانی قانون کی رو سے تصریح کی گئی ہے کہ عدالت جب تک اس امر پر مطمئن نہ ہو وہ معافی نامہ قبول نہیں کرے گی۔ چوتھا حق مسلمانوں کے معاشرے کا اجتماعی حق ہے کیونکہ قتل سے صرف ایک شخص یا اس کا خاندان ہی نہیں بلکہ پورا معاشرہ متاثر ہوتا ہے۔ اسلامی قانون کی رو سے مسلمانوں کے اس اجتماعی حق کی تنفیذ کی ذمہ داری حکومت پر عائد ہوتی ہے اور مسلمانوں کے وکیل اور نمائندے کی حیثیت سے اس حق کی معافی کا فیصلہ بھی حکمران کرسکتا ہے۔ اسی پہلو سے فقہاے کرام اکثر یہ کہتے ہیں کہ حکمران کے پاس اختیار ہے کہ وہ فساد کی روک تھام کے لیے اسلامی قانون کی حدود کے اندر رہتے ہوئے مجرم کو مناسب سزا دے سکتا ہے۔ اس سزا کو "سیاسہ" کہتے ہیں اور سیاسہ کا لغوی مطلب گھوڑے کو لگام ڈالنا ہے۔ واضح رہے کہ گھوڑے کو لگام ڈالنے کے اس اختیار کےلیے مجموعۂ تعزیرات پاکستان کی دفعہ 311 کے تحت عدالت قاتل کو سزاے موت بھی دے سکتی ہے، خواہ اسے مقتول کے تمام ورثا نے معاف کیا ہو کیونکہ مقتول کے ورثا اپنا حق معاف کرسکتے ہیں لیکن معاشرے میں فساد کے روکنے کی ذمہ داری حکومت کی ہے اور معاشرے کے حق کی حفاظت بھی اس کی ذمہ داری ہے۔  چنانچہ حکمران صرف اتنا ہی نہیں کریں گے مقتول کے ورثا کے حق کی حفاظت کریں بلکہ یہ بھی ان کی ذمہ داری ہے کہ آئندہ کوئی شخص معاشرے کا امن برباد نہ کرسکے۔  اس لیے، میرے بھائیو، قاتل اسلامی قانون کی وجہ سے نہیں بلکہ حکومت کی بے غیرتی کی وجہ سے بچتے ہیں۔
##############################
https://web.facebook.com/MMushtaqYusufzai/posts/837986443282748
اب بس! -------- ہمارے دوست بیرسٹر ڈاکٹر عدنان خان نے اعلان کیا ہے کہ اگر ان کا شناختی کارڈ نادرا نے بلاک کیا تو وہ کوئی قانونی چارہ جوئی نہیں کریں گے۔ یہی اعلان میرا بھی ہے۔
##############################
https://web.facebook.com/MMushtaqYusufzai/posts/837882506626475
آپ افغانستان سے کب آئے؟ -------------- کچھ عرصہ پہلے شناختی کارڈ کی تجدید کےلیے نادرا کے 24/7 سروس دینے والے دفتر واقع بلیو ایریا میں جانے کا اتفاق ہوا۔ کئی مراحل سے گزرنے کے بعد آخر میں ایک خاتون اسسٹنٹ ڈائریکٹر کے سامنے بیٹھنا پڑا کہ انھوں نے فارم پر دستخط کرنے تھے۔  کوائف دیکھ کر خاتون نے پوچھا: آپ پٹھان ہیں؟  میں نے کہا: جی ہاں۔  پوچھا: کیا قبیلہ ہے آپ کا؟  کہا: یوسف زئی۔  پوچھا: اوہ تو آپ افغانستان سے آئے ہیں؟  کہا: جی ہاں۔  پوچھا: کب؟  کہا: میں تو نہیں لیکن میرے باپ دادا آئے تھے؟  اب محاورتاً ہی نہیں، حقیقتاً بھی ان کے کان کھڑے ہوتے دکھائی دیے۔  پوچھا: وہ کب آئے تھے؟  میں نے کہا: کوئی زیادہ عرصہ نہیں ہوا، یہی کوئی نو سو سال ہوئے ہوں گے، محمود غزنوی کے ساتھ آئے تھے۔ پہلے تو ان کے چہرے پر الجھن کے اثرات نظر آئے۔ پھر اس پر غصہ چھا گیا۔ دبنگ لہجے میں کہا: اس کا کیا مطلب؟ میں نے ان سے بھی زیادہ دبنگ لہجے میں کہا: اس کا مطلب یہ ہے کہ آپ کو اپنے مطالعۂ پاکستان کا پرچہ دوبارہ پاس کرنا ہوگا تاکہ آپ کو معلوم ہو کہ یوسف زئی قبیلہ سوات، دیر،  مردان اور پاکستان کے دیگر شہروں میں کہاں کہاں پایا جاتا ہے اور کب سے پایا جاتا ہے۔ ------------ فرشتہ مہمند بے چاری کے بے چارے باپ کے شناختی کارڈ کے قضیے پر تعصب میں لتھڑی ہوئی چند پوسٹس دیکھ کر یہ پوسٹ لکھی تھی۔ حافظ حمد اللہ کے ساتھ نادرا کے بابوؤں کی کارستانی دیکھ کر پھر یہ بات یاد آگئی۔
##############################
https://web.facebook.com/MMushtaqYusufzai/posts/838505499897509
میرے عزیز ہم وطنو! مسئلہ کیا ہے؟ -------------------------- میرے فیس بک اکاؤنٹ کے ساتھ چھیڑ چھاڑ ویسے تو ہوتی ہی رہتی ہے لیکن پچھلے دو دنوں سے تو مسلسل حملے ہورہے ہیں۔ وجہ کیا ہے؟ کسے تکلیف ہے؟
##############################
https://web.facebook.com/MMushtaqYusufzai/posts/839220299826029
اسلام آباد 2 نومبر کو بند ہو یا نہ ہو، موٹروے آج سے ہی بند کردی گئی. یہ بوکھلاہٹ کیوں؟ حکومت کے مشیروں پر افسوس ہوتا ہے۔ ------------ جی نہیں، یہ آج کی خبر نہیں، بلکہ تین سال قبل آج کے دن کی خبر ہے جب میں مردان سے آتے ہوئے پھنس گیا تھا۔  آج موٹروے کھلی ہے۔ کچھ نہیں،  ویسے ہی میں نے کہا کہ جمہوریت کےلیے نوحہ خواں مولویوں اور لبرلز کو یاد دلاوں۔ بہت غصہ چڑھے تو فیس بک کے الگورتھم کو گالی دیں جس کی بدولت آج ہی یہ بات یاد آنی تھی۔
##############################
https://web.facebook.com/MMushtaqYusufzai/posts/839614299786629
شعبۂ قانون، اسلامی یونی ورسٹی کےلیے فخر کا مقام -------------------------- برادر محترم ڈاکٹر عزیز الرحمان صاحب، چیئرمین شعبۂ قانون، بین الاقوامی اسلامی یونی ورسٹی، اسلام آباد، کو اسلام آباد ہیلتھ کیئر ریگولیٹری اتھارٹی کے بورڈ کے رکن کی حیثیت سے تعیناتی پر خصوصی مبارکباد پیش کرتے ہیں۔  ڈاکٹر عزیز صاحب صحت، ادویات اور متعلقہ قانونی مسائل اور حقوق کے مباحث میں حقیقتاً اتھارٹی کی حیثیت رکھتے ہیں۔ اس لیے مجھے اس تعیناتی پر ہر گز حیرت نہیں ہے۔ یہ اسلامی یونی ورسٹی کےلیے بالعموم اور شعبۂ قانون کےلیے بالخصوص فخر اور خوشی کا موقع ہے۔ ہمیں امید ہے کہ اسلام آباد میں صحت کی سہولیات کی بہتری اور عام آدمی کے مسائل کے حل میں بھرپور کردار ادا کریں گے اور ہماری دعائیں ان کے ساتھ ہیں۔
##############################
https://web.facebook.com/MMushtaqYusufzai/posts/839559286458797
پیمرا ہو، نیپرا، یا اوگرا  کوئی ریگولیٹری ادارہ حکومت کا حصہ نہیں  بلکہ یہ حکومت پر "واچ ڈاگ" ہیں۔پیمرا ہو، نیپرا، یا اوگرا  کوئی ریگولیٹری ادارہ حکومت کا حصہ نہیں  بلکہ یہ حکومت پر "واچ ڈاگ" ہیں۔
##############################
https://web.facebook.com/MMushtaqYusufzai/posts/840886852992707
قادیانیوں کے متعلق اہل المورد سے ایک سادہ سوال ------------------ درج ذیل تصاویر کس صاحب قلم کی تحریر دل پذیر کی ہیں اور کیا وہ اب بھی ان الفاظ پر قائم ہیں؟ یہ سوال محض جنرل نالج کےلیے ہے۔
##############################
https://web.facebook.com/MMushtaqYusufzai/posts/840860462995346
الحاد اور تکفیر: سادہ فکری کی مثال ----------------- غامدی صاحب کے متاثرین کا ایک عام مسئلہ یہ ہے کہ سوال ایک امر کے متعلق ہوتا ہے اور وہ جواب کسی اور امر کا سوچنے لگتے ہیں۔  مثلاً ایک دفعہ میں نے تفصیل سے واضح کیا تھا کہ جب ہم تکفیر کی بات کرتے ہیں تو ہمارے سامنے مسئلہ اس دنیا کا ہوتا ہے: فلاں شخص کے ساتھ نکاح ہوسکتا ہے یا نہیں؟ وہ مسلمان کا وارث بن سکتا ہے یا نہیں؟ مسلمان اس کا وارث بن سکتا ہے یا نہیں؟ وہ مسلمانوں کو نماز کی امامت کراسکتا ہے یا نہیں؟ وغیرہ ۔ لیکن غامدی صاحب کے متاثرین فوراً اتمام حجت اور دلوں میں جھانکنے کی باتیں شروع کرکے بتانا شروع کردیتے ہیں کہ آپ تو خدانی منصب سنبھالنا چاہتے ہیں! Playing God! مجھے تفصیل سے بتانا پڑا کہ ایسا نہیں ہے۔ اب پھر دیکھیے۔ ہم بحث اس پر کررہے ہیں کہ کیا قیامت کے دن الحاد کا کوئی عذر قبول بھی ہوسکتا ہے اگر ہم قرآن میں مذکور یہ خدائی اعلان مان لیں کہ اس عہد سے غفلت کا بہانہ نہیں چلے گا، نہ ہی اس بات کا فائدہ ہوگا کہ ہم تو آباواجداد کے راستے پر گامزن تھے؟  لیکن غامدی صاحب کے ایک متاثر نے اب کے سوال کو یوں فریم کیا ہے: "عہدِ الست اگر انسان کی فطرت میں وجودِ خدا کی دلیل ہے تو ملحد کو کافر کیوں نہیں قرار دیا جا سکتا؟" ایک دفعہ پھر عرض کردوں کہ یہ مسئلہ غامدی صاحب کے متاثرین کا نہیں بلکہ غامدی صاحب کے ڈسکورس کا ہے جس کا لازمی نتیجہ اسی طرح کے رویے اور طرز استدلال کی صورت میں نکلتا ہے۔ اس ڈسکورس کی تین بنیادی خصوصیات یہ ہیں:  سادہ فکری (over-simplification)؛ مبالغہ آمیزی (exaggeration) اور قطعیت (definiteness). اب یاد کیجیے غامدی صاحب کے پسندیدہ الفاظ: اس معاملے میں دو رائیں نہیں ہوسکتیں! ------------ دو سال قبل کی ایک پوسٹ جس کی آج پھر یاددہانی ضروری ہے۔
##############################
https://web.facebook.com/MMushtaqYusufzai/posts/841178206296905
یہ مولانا صاحب کیا فرمارہے ہیں؟ "اگر آزادی مارچ کے مقاصد حاصل نہ بھی ہوسکے تو تحریک جاری رہے گی؟" بیّنوا، تؤجروایہ مولانا صاحب کیا فرمارہے ہیں؟ "اگر آزادی مارچ کے مقاصد حاصل نہ بھی ہوسکے تو تحریک جاری رہے گی؟" بیّنوا، تؤجروا
##############################
https://web.facebook.com/MMushtaqYusufzai/posts/841172702964122
اب تک کے مارچ نے اس ثابت شدہ حقیقت کو مزید مؤکد کیا کہ  نون لیگ کوما میں جاچکی ہے۔اب تک کے مارچ نے اس ثابت شدہ حقیقت کو مزید مؤکد کیا کہ  نون لیگ کوما میں جاچکی ہے۔
##############################
https://web.facebook.com/MMushtaqYusufzai/posts/841337752947617
اسلامی یونیورسٹی نے سڑکوں کی ممکنہ بندش اور رش کے مسائل کے اندیشے کی بنا پر کل اور پرسوں چھٹی کا اعلان کرلیا ہے۔ طلبہ نوٹ کرلیں۔اسلامی یونیورسٹی نے سڑکوں کی ممکنہ بندش اور رش کے مسائل کے اندیشے کی بنا پر کل اور پرسوں چھٹی کا اعلان کرلیا ہے۔ طلبہ نوٹ کرلیں۔
##############################
https://web.facebook.com/MMushtaqYusufzai/posts/842630906151635
ترکوں کا تاریخی شعور -------------------- ایران کےلیے پیکنگ کرتے ہوئے بیگ میں سے یہ تحفہ نکل آیا جو اس سال اپریل میں ترکی کے دورے کے دوران میں وہاں کی "عدالت اکیڈمی" کے سربراہ نے دیا تھا۔ گھوڑے پر سوار سلطان محمد الفاتح! جاننے والے جانتے ہیں کہ اس علامت کا مطلب کیا ہے! واضح رہے کہ عدالت اکیڈمی ترکی میں ججز کی صرف تربیت ہی کی نہیں بلکہ تعیناتی کی ذمہ داری بھی اٹھاتی ہے۔
##############################
https://web.facebook.com/MMushtaqYusufzai/posts/841760666238659
اگلا ہفتہ ایران میں، ان شاء اللہ۔ مقالے کا موضوع:  "فقہ حنفی میں بغاوت کے احکام کےلیے امام علی کا اسوہ بطورِ ماخذ"اگلا ہفتہ ایران میں، ان شاء اللہ۔ مقالے کا موضوع:  "فقہ حنفی میں بغاوت کے احکام کےلیے امام علی کا اسوہ بطورِ ماخذ"
##############################
https://web.facebook.com/MMushtaqYusufzai/posts/844669392614453
موجودہ حالات میں حضرت مولانا زاہد الراشدی صاحب کی خصوصی اپیل ---------- برادر محترم عمار ناصر صاحب نے پیغام دیا: السلام عليكم،  والد گرامی نے ایک اجتماعی اپیل مرتب کی ہے جسے ممتاز قومی شخصیات کی تائید کے ساتھ نشر کرنا مقصود ہے۔ ------ اس پر عرض کیا: وعلیکم السلام  میں تو ممتاز قومی شخصیات میں نہیں ہوں لیکن اس حکم پر لبیک کہہ کر یوسف کے خریداروں میں نام ضرور شامل کروں گا ☺ ------- درج ذیل اپیل کو میری اپیل بھی سمجھا جائے۔ اللہ کرے کہ تمام فریق معاملے کی نزاکت کو سمجھتے ہوئے قوم کو مزید آزمائش سے بچائیں۔ -------- بسم اللہ الرحمٰن الرحیم اسلام آباد کی صورتحال لمحہ بہ لمحہ گھمبیر ہوتی جا رہی ہے اور محب وطن پاکستانیوں کا اضطراب بڑھ رہا ہے۔ خدشہ ہے کہ انھی دنوں میں بعض دوسرے ممالک کی طرح سیاسی تصادم کے نتیجے میں جانیں ضائع ہونے کا عمل خدا نخواستہ ہمارے ہاں بھی نہ دہرایا جائے۔   اس لیے ہم تمام ’’اسٹیک ہولڈرز‘‘ سے اپیل کرتے ہیں کہ پارلیمان کے فورم پر یا اس سے باہر فوری طور پر مل بیٹھیں اور حالات کو کنٹرول کرنے کی صورت نکالیں۔ ہماری صدر پاکستان اور دیگر قومی ذمہ داران سے بھی درخواست ہے کہ سب فریقوں کو اکٹھا بٹھانے میں اپنا کردار ادا کریں۔  ہم تمام فریقوں سے درخواست کرتے ہیں کہ خدا کے لیے: ایک دوسرے کے متعلق ایسا لب ولہجہ اختیار کرنے سے گریز کریں جس سے سیاسی منافرت اور تناؤ میں مزید اضافہ ہو۔  ۔۔۔ o  کسی طرف سے بھی طاقت کے استعمال سے ہر ممکن گریز کیا جائے۔  ۔۔۔ o  دستور کی بالادستی کو ہر صورت میں قائم رکھا جائے اور دستور و قانون کے خلاف کوئی قدم نہ اٹھایا جائے۔ ۔۔۔ o  عوامی جذبات اور رائے عامہ کے اجتماعی رجحانات کو نظرانداز نہ کیا جائے۔ ۔۔۔ o امن عامہ کو ہر صورت میں قائم رکھا جائے اور تصادم سے گریز کیا جائے۔  ۔۔۔ o ایسے مواقع پر بیرونی عوامل اور ملک دشمن لابیاں زیادہ متحرک ہوتی ہیں ان سے تمام فریقوں کو ہوشیار رہنا چاہیے ، اور ہر قسم کے فیصلے خالصتاً قومی تناظر میں قومی مفادات کو سامنے رکھتے ہوئے کرنے کی ضرورت ہے۔  ۔۔۔ o ملک کی تمام ذمہ دار سیاسی وصحافتی شخصیات، طبقوں، اداروں، کاروباری حلقوں اور دینی مدارس کے وفاقوں کو بھی مل بیٹھ کر اس امکان کا جائزہ لینا چاہیے کہ اس نازک مرحلہ میں وہ کشیدگی کو کم کرنے میں کیا کردار ادا کر سکتے ہیں۔ یہ گزارشات ہر قسم کی وابستگیوں سے بالاتر ہو کر ایک عام پاکستانی شہری کی حیثیت سے پیش کی جا رہی ہیں اور اسی جذبہ سے سب فریقوں سے ان پر سنجیدگی کے ساتھ غور کرنے کی درخواست ہے۔
##############################
https://web.facebook.com/MMushtaqYusufzai/posts/844519995962726
شوقیہ لبرلز اور نو خیز مذہبی جمہوریت پسندوں سے سوال --------------- کیا ہمارے شوقیہ لبرلز اور نو خیز مذہبی جمہوریت پسندوں کو یاد ہے کہ آج 3 نومبر ہے اور آج سے ٹھیک بارہ سال قبل جنرل مشرف نے دوسری بار دستور کو معطل کرکے مارشل لا لگایا تھا اور یہ پاکستان کا واحد جرنیل تھا جس نے دو دفعہ مارشل لا لگایا؟ یا ان کی شام غریباں صرف 5 جولائی کو ہی برپا ہوتی ہے؟
##############################
https://web.facebook.com/MMushtaqYusufzai/posts/850854978662561
آئبون تائبون عابدون لربنا حامدون ایک ہفتے کے دورے کے بعد ایران سے وطن واپسی ہوگئی ہے۔آئبون تائبون عابدون لربنا حامدون ایک ہفتے کے دورے کے بعد ایران سے وطن واپسی ہوگئی ہے۔
##############################
https://web.facebook.com/MMushtaqYusufzai/posts/851528998595159
ایران میں چند دن: مشاہدات ، تجربات اور احساسات (4)  ------------------------- کل کے ذکر میں یہ بھول گیا تھا کہ چونکہ ہُلَیل نے صبح سے شام تک کانفرنس ہمارے ساتھ اٹینڈ کی تو رات کے وقت اچانک اس نے لولی پاپ منہ کے سامنے پکڑ کر بہ آوازِ بلند ایسی زبان میں بات شروع کی جو ہماری سمجھ میں ہی نہیں آرہی تھی۔ وہ بولے ہی جارہا تھا اور ہماری سمجھ میں آگیا کہ اس کا لہجہ فارسی کا ہے اور کچھ کچھ الفاظ بھی فارسی سے ملتے جلتے ہیں! جی ہاں، تو ہلیل نے بھی فارسی بولنی شروع کردی!  تیسرے دن ہم نے سرکاری مہمان نوازی کا مزید لطف اٹھانے سے معذرت کی اور میزبانوں سے رخصت مانگی۔ چنانچہ وہاں سے زبیر خان صاحب کی طرف چل پڑے جو تہران میں پاکستان کے سفارت خانے میں کام کرتے ہیں اور ہمارے عزیز شاگرد سہیل خان صاحب کے بھائی ہیں۔ انھوں نے چھوٹے بھائی کا کردار بھرپور طریقے سے نبھایا اور مہمان نوازی کے اگلے پچھلے تمام ریکارڈ توڑ دیے۔ اللہ تعالیٰ انھیں اور ان کے اہلِ خانہ کو بہترین اجر دے۔  زبیر خان نے ایک پاکستانی ٹیکسی ڈرائیور سے رابطہ کرایا اور کہا کہ یہ سالہا سال سے ادھر مقیم ہے اور بہت اچھی فارسی بھی بولتا ہے اور ایک بہترین گائیڈ کا کردار بطریقِ احسن ادا کرسکتا ہے۔ تہران میں پشتو بولنے والا ڈرائیور ملے تو اس سے بڑی نعمت کیا ہوسکتی ہے! عالم خان کا تعلق ضلع چارسدہ سے ہے اور بعد میں انھوں نے بتایا کہ انھوں نے ایران میں تقریباً پچاس سال گزارے ہیں! ان پچاس سالوں کا اثر ان پر اس حد تک ہوا تھا کہ ان کی پشتو کی بہ نسبت ان کی فارسی ہمیں زیادہ بہتر سمجھ میں آتی تھی کیونکہ وہ پشتو بھی فارسی لہجے میں بولنے لگ جاتے تھے ۔ پھر سنبھل کر ہمارے لہجے میں بات شروع کرتے۔ ان کے ساتھ ایک دن گزارنے کا مزید فائدہ یہ ہوا کہ ہماری فارسی جو اب تک آدھے ادھورے جملوں کی صورت میں تھی، اب اس سے کچھ جملے بھی بننے لگے۔  بہرحال عالم خان کی دلچسپ گفتگو سے لطف اندوز ہوتے ہوئے ہم انھی کے مشورے سے  تہران کے قریب ایک بہترین پہاڑی تفریح گاہ "توچال" گئے۔ توچال کو تہران سے وہی نسبت ہے جو مری کو اسلام آباد سے ہے۔ یہ چونکہ تہران میں چھٹی کا دن تھا، اس لیے بہت زیادہ رش تھا لیکن رش کا بہت ہی آسان حل انھوں نے یہ تلاش کیا ہے کہ ایک خاص مقام پر جاکر گاڑی پارک کرنی پڑتی ہے اور آگے یا ہائیکنگ کرکے جانا پڑتا ہے ، یا بس میں جانا پڑتا ہے۔ ایک بندے کا ٹکٹ صرف 2 تومان ہے ، یعنی تقریباً 30 روپے۔ (تومان، ریال وغیرہ کی وضاحت الگ سے تفصیلاً کروں گا کیونکہ ایران جانے والوں کےلیے یہ ایک بہت بڑا مسئلہ ہوتا ہے۔)  بس بھی ایک خاص حد تک جاتی ہے۔ اس سے آگے بس پیدل گھومیں پھریں، ہائیکنگ کریں، مختلف قسم کے جھولے جھولیں، یا چیئر لفٹ اور کیبل کار کے ذریعے برف پوش چوٹیوں اور برف زاروں میں جاکر سکیٹنگ کریں۔ بہت ہی خوب صورت مقام ہے۔ ہُلَیل نے بالخصوص بہت زیادہ انجواے کیا۔ رش بہت زیادہ تھا اور اکثریت نوجوان، بلکہ نوخیز ، جوڑوں کی تھی اور اس مقام کا یورپ کے کسی تفریحی مقام سے موازنہ کریں تو صرف یہی فرق نظر آتا تھا کہ خواتین نے کپڑے نسبتاً پورے پہنے ہوئے تھے اور سکارف سب نے پہنے ہوئے ۔  یہاں آکر معلوم ہوا کہ ایران کے متعلق یہ مفروضہ کہ وہ ایک کٹر مذہبی معاشرت ہے ، کتنا غلط ہے۔ البتہ یہ ضرور کہنا پڑے گا کہ بے ہودگیوں کی وہ سطح نہیں تھی جو یورپی تفریح گاہوں پر بعض اوقات نظر آتی ہے۔ اور ہاں، تہران کے ہر بازار اور قابل ذکر جگہ کی طرح یہاں بھی نماز اور وضو کےلیے بہت ہی اچھے انتظامات موجود تھے۔ صاف ستھری جگہ۔ صاف ستھرے واش رومز۔  گئے تو ہم بس سے لیکن واپس ہم نے پیدل آنا ہی پسند کیا کیونکہ ہم اس خوب صورت جگہ کی خوب صورتی زیادہ سے زیادہ سمیٹنا چاہتے تھے۔  ------------ جاری
##############################
https://web.facebook.com/MMushtaqYusufzai/posts/851394391941953
ایران میں چند دن: مشاہدات ، تجربات اور احساسات (3)  ------------------------- اگلے دن صبح سے شام تک کانفرنس کے مختلف سیشن چلتے رہے۔ اس کےلیے ہمیں گیسٹ ہاؤس سے ساڑھے چھے بجے پک کیا گیا۔ سات بجے کانفرنس کے مقام پر پہنچے تو منتظمین نے خوش آمدید کہا۔ پرتکلف ناشتے کے بعد کانفرنس ٹھیک ساڑھے آٹھ بجے شروع ہوئی۔ (وقت کی پابندی کے مظاہر مختلف مواقع پر نظر آئے اور اس پر بہت زیادہ خوشی ہوئی۔) تلاوت جس صاحب نے کی ان کی آواز بہت پیاری تھی، لہجہ بھی بہت اچھا، تلفظ بھی تقریباً درست تھا لیکن وقف اور وصل میں کئی ٹھوکریں کھائیں اور لفظ کے درمیان میں سانس ٹوٹ جاتی۔ اس پر بہت افسوس ہوا۔  کانفرنس میں پاکستان سے تین افراد نے مقالے پڑھے (میری اہلیہ ، میں اور سکردو سے تعلق رکھنے والے ڈاکٹر محمد یعقوب بشوی جو قم میں مقیم بھی ہیں۔) بھارت سے ایک معمر صاحب قلم آئے تھے۔ ان کے علاوہ عراق، الجزائر، تیونس اور دیگر کئی ممالک سے مندوبین نے شرکت کی۔ میری بنیادی دلچسپی یہ تھی کہ ایران کے ممتاز اہلِ علم جناب مہدی گلشنی سے ملاقات ہوسکے ۔ ان کا ذکر پہلی دفعہ استاد محترم ڈاکٹر ظفر اسحاق انصاری صاحب مرحوم سے سنا تھا اور اب ملاقات کا موقع یہاں مل گیا۔ ان کا مقالہ پہلے سیشن میں تھا۔ بہت تپاک سے ملے اور صرف مجھ سے ہی نہیں تقریباً ہر اس شخص سے انتہائی تپاک اور محبت سے ملے جو ان کی طرف بڑھا۔ پہلے سیشن کے اختتام پر بعض منتخب مقالات پر خصوصی انعامات دیے گئے۔ میری اہلیہ کو "امام علی ایوارڈ" دیا گیا، فللہ الحمد ۔ ان کا مقالہ اس موضوع پر تھا کہ باغیوں کے خلاف قتال کے جواز پر حنفی فقہ میں سیدنا علی کرم اللہ وجہہ کو کیسے امام مانا گیا ہے اور کیسے ان کے اسوہ سے امر بالمعروف اور نہی عن المنکر کے باب میں فساد فی الارض کے خاتمے کےلیے حنفی فقہاے کرام نے قتال کے جواز پر استدلال کیا ہے۔  لنچ اور ظہر کی نماز کے وقفے میں تمام مقالہ نگاران کی آپس میں خصوصی نشست ہوئی اور سیدنا علی کرم اللہ وجہہ کی سیرت کے مختلف پہلوؤں کا اجاگر کیا گیا ۔ نیز اس پر بحث ہوئی کہ ان کی سیرت کے کن پہلوؤں پر کس نوعیت کے کام کی ضرورت ہے۔ اہم بات یہ ہے کہ پوری گفتگو میں کہیں بھی ایسی کوئی بات نہیں ہوئی جس پر سنی اور حنفی ہونے کی حیثیت سے مجھے اعتراض کرنا پڑتا۔ مثال کے طور پر بیچ میں ایک مقالہ نگار نے جنگ جمل کا ذکر کیا تو سیدہ عائشہ رضی اللہ عنہا کو ام المؤمنین کے لقب سے یاد کیا اور ان کے بارے میں کوئی ہلکی بات نہیں کی۔ سیدنا علی کرم اللہ وجہہ کی محبت کے آثار واضح تھے لیکن فرقہ وارانہ کشیدگی اور تنفر کا کوئی اثر نظر نہیں آیا۔ البتہ اس سے ایک استثنا تھا۔ ہمارے بھارتی دوست مسلسل شیعہ سنی اختلاف کا ذکر چھیڑ کر فتنہ انگیزی کی کوشش کررہے تھے لیکن ایک تو وہ بہت معمر تھے اور دوسرے وہ انگریزی میں بات کرتے تھے تو کسی کی سمجھ میں نہیں آتا تھا کہ وہ کہہ کیا رہے ہیں۔ ابتدا میں لوگوں نے ان کا ترجمہ سننے میں دلچسپی لی لیکن بعد میں کسی نے ترجمے کی بھی ضرورت محسوس نہیں کی۔ ایرانی میزبانوں نےگویا قصداً انھیں نظرانداز کرنے کی کوشش کی ، انھیں احساس دلائے بغیر ، اور یوں بات تلخی کی طرف نہیں گئی۔   وقفے کے بعد میں نے اپنے مقالے میں سیدنا علی کرم اللہ وجہہ کے اسوہ کا اس پہلو سے جائزہ پیش کیا کہ انھوں نے اپنے خلاف لڑنے والوں کے ساتھ جنگ شروع ہونے سے پہلے، جنگ کے دوران میں اور جنگ کے بعد کیا سلوک کیا اور حنفی فقہاے کرام نے کیسے ان کے اسوہ کو بنیاد بنا کر مسلمانوں کی خانہ جنگی کےلیے تفصیلی ضابطہ مرتب کیا ہے۔  صبح چھے بجے شروع ہونے والی یہ مشق شام چھے بجے تک جاری رہی اور اس کے بعد اتنی تھکن تھی کہ باہر گھومنے پھرنے کا سوال ہی نہیں تھا۔ چنانچہ یہ دو دن بغیر گھومے پھرے گزارے ۔  ------------------------ (جاری)
##############################
https://web.facebook.com/MMushtaqYusufzai/posts/852776408470418
کیا بارہ ربیع الاول رسول اللہ ﷺ کی وفات کا دن ہے؟ -------------------- میلاد النبی ﷺ پر خوشی منانے سے روکنے کےلیے بارہا یہ استدلال نظر سے گزرا کہ بارہ ربیع الاول کو تو رسول اللہ ﷺ کی وفات ہوئی تھی اور اسی لیے اس دن خوشی نہیں منانی چاہیے۔ مجھے اس وقت میلاد النبی ﷺ کی خوشی منانے کے جواز و عدم جواز یا استحباب و عدم استحباب کی بحث نہیں کرنی بلکہ یہ بتانا ہے کہ بارہ ربیع الاول کو رسول اللہ ﷺ کی وفات کا دن نہیں مانا جاسکتا۔ اس بات کی وضاحت کےلیے درج ذیل تین امور نوٹ کرلیں جس پر مؤرخین اور سیرت نگاروں کا عمومی اتفاق پایا جاتا ہے: ایک یہ کہ حجۃ الوداع کے موقع پر عرفہ (9 ذی الحجہ) جمعہ کا دن تھا؛ دوسری یہ کہ رسول اللہ ﷺ کی وفات ربیع الاول میں ہوئی؛ اور تیسری یہ کہ آپ کی وفات پیر کے دن ہوئی۔ اب معمولی حساب کتاب سے ہی معلوم ہوجاتا ہے کہ اگر 10 ذی الحجہ کو حجۃ الوداع کے موقع پر 9 ذی الحجہ جمعہ کے دن تھا تو تین مہینے اور تین دن بعد 12 ربیع الاول پیر کے دن نہیں ہوسکتا۔ اس دعوے کے ثبوت کےلیے دیکھیے کہ چار امکانات ہیں اور کسی میں بھی 12 ربیع الاول پیر کے دن نہیں آسکتا: ایک، تینوں مہینے (ذی الحجہ، محرم اور صفر) 30 دن کے ہوں؛ دو، دو مہینے 30 دن کے ہوں اور ایک 29 دن کا ہو؛ تین، ایک مہینہ 30 دن کا ہو اور دو مہینے 29 دن کے ہوں؛ اور چار، تینوں مہینے 29 دن کے ہوں۔ پہلی صورت میں 12 ربیع الاول اتوار کو آتا ہے؛ دوسری صورت میں 12 ربیع الاول ہفتے کو آتا ہے؛  تیسری صورت میں 12 ربیع الاول جمعہ کو آتا ہے؛ اور چوتھی صورت میں 12 ربیع الاول جمعرات کو آتا ہے۔ ----------------- پس اگر پہلی تین باتیں درست ہیں (کہ عرفہ جمعہ کے دن تھا، آپ کی وفات ربیع الاول میں ہوئی اور وہ پیر کا دن تھا) تو آپ کی وفات کا دن 12 ربیع الاول کو نہیں ہوسکتی کیونکہ اس سال 12 ربیع الاول پیر کے دن نہیں تھا۔ ----------------- روایات میں آپ کی وفات کی تاریخ پر اختلاف ہے۔ اس حساب کی روشنی میں وہ روایت درست معلوم ہوتی ہے جس کی رو سے آپ کی وفات 9 ربیع الاول کو ہوئی تھی اور 9 ربیع الاول تب پیر کے دن ہونی تھی جب اس پہلے تینوں مہینے 29 دن کے ہوں۔ ---------------- بہرحال جو لوگ 12 ربیع الاول کو میلاد النبی ﷺ کی خوشی منانے سے روکنا چاہتے ہیں، وہ کوئی اور دلیل ڈھونڈ لیں۔ یہ والی دلیل ناقابلِ قبول ہے۔
##############################
https://web.facebook.com/MMushtaqYusufzai/posts/852428078505251
علماے کرام کی جانب سے صریح قذف پر خاموشی -------------------- ابھی ایک وڈیو کلپ دیکھی جس میں مولانا عبد الغفور حیدری صاحب نے "آزادی مارچ" سے خظاب کرتے ہوئے صریح الفاظ میں زنا کا الزام عائد کرکے قذف کا ارتکاب کیا لیکن سٹیج پر یا سٹیج کے سامنے موجود " ہزاروں علماے کرام" میں کسی ایک کو بھی یہ کہنے کی توفیق نہیں ہوئی کہ مولانا یہ قذف ہے۔ آزادی مارچ میں شریک علماے کرام اور فیس بک پر موجود ان کے شارحین، محشین و مقلدین سے گزارش ہے کہ فقہ حنفی کی کسی بھی کتاب میں حدود کا باب ایک دفعہ پھر پڑھ لیجیے اور پھر بتائیے کہ جو شخص کسی دوسرے شخص کے متعلق زنا کا الزام لگائے اور چار گواہ پیش نہ کرسکے، شرعاً اس کی کیا سزا ہے؟
##############################
https://web.facebook.com/MMushtaqYusufzai/posts/853571271724265
تو ہمارے شوقیہ لبرل دوست "مولانا فضل الرحمان مزے کی چیز نہیں ہیں" کے عنوان سے کالم کب لکھیں گے؟تو ہمارے شوقیہ لبرل دوست "مولانا فضل الرحمان مزے کی چیز نہیں ہیں" کے عنوان سے کالم کب لکھیں گے؟
##############################
https://web.facebook.com/MMushtaqYusufzai/posts/853720371709355
پاکستان ایئر فورس بیس سکیسر میں "رحمت للعالمین صلی اللہ علیہ وسلم کا اسوہ حسنہ میدان جنگ میں" کے موضوع پر لیکچر کے بعد
##############################
https://web.facebook.com/MMushtaqYusufzai/posts/856777538070305
سازشی نظریات سے کیسے بچیں؟ ---------- نیوز چینلز کم سے کم دیکھا کریں۔ دیکھنے بھی ہوں تو انگریزی چینل دیکھیں، وہ بھی بوقت ضرورت اور بقدر ضرورت۔ اردو ہی دیکھنا ہو تو بی بی سی کی ویب سائٹ دیکھیں بوقت ضرورت اور بقدر ضرورت۔ ٹاک شوز بالکل نہ دیکھیں اور اب تک دیکھنے پر خلوص دل سے توبہ کریں۔ ویلج افسران اور خواہ مخواہ کے مولوی صاحبان کی بات نہ سنیں اور سننی پڑ ہی جائے تو سنجیدہ ہر گز نہ لیں، بالخصوص ان کے بڈھے بڈھے تجزیہ نگاروں کے تجزیوں کو محض لطیفہ سمجھ کر پڑھیں اور ان سے لطف اٹھائیں۔ ان چند اقدامات سے نہ صرف سازشی نظریات سے جان چھوٹ جائے گی، بلکہ مبنی برحقیقت تجزیہ بھی خود ہی کرسکیں گے اور، ان شاء اللہ،  کبھی مایوسی نہیں ہوگی۔ تجربہ کرکے دیکھ لیں۔
##############################
https://web.facebook.com/MMushtaqYusufzai/posts/856446074770118
لاہور ہائیکورٹ کا فیصلہ  -------------- ویلج افسران یا خواہ مخواہ کے مولوی صاحبان کچھ بھی کہیں، لاہور ہائیکورٹ کے فیصلے کو میں اسٹیبلشمنٹ کی ڈکٹیشن نہیں مانتا۔ مجھے اس فیصلے سے اس بنا پر اختلاف ہے کہ سزایافتہ مجرم کی علاج کےلیے ضمانت پر رہائی کی مثال نہیں ملتی۔ اس لحاظ سے بھی اصل تنقید اسلام آباد ہائیکورٹ کے فیصلے پر ہونی چاہیے۔ لاہور ہائیکورٹ کے فیصلے میں تو ضمانت کی شرط پر بحث ہے جس پر تنقید کی جا سکتی ہے لیکن وہ اسلام آباد ہائیکورٹ کے فیصلے سے زیادہ شدید تنقید نہیں ہوسکتی۔ ہاں، اگر بعد میں ان دو فیصلوں کو نظیر کے طور پر دیگر سزا یافتہ مجرموں کی علاج کےلیے رہائی کےلیے نظیر کے طور پر مان لیا گیا تو میرا اختلاف بھی ختم ہوجائے گا۔ یہ بھی نوٹ کرلیں کہ فیصلوں پر تنقید کا حق ہر ایک کو حاصل ہے اور ہم بھی کئی فیصلوں پر تنقید اور کئی کی تعریف کرتے آئے ہیں لیکن فیصلے ماننے سے انکار یا انھیں اسٹیبلشمنٹ کی ڈکٹیشن قرار دینے کی روش غلط اور شکست خوردگی کی علامت ہے۔
##############################
https://web.facebook.com/MMushtaqYusufzai/posts/858776227870436
میاں صاحب کا دونوں بار بھاگ نکلنا تاریخی حادثات ہیں۔ ویلج افسران کے رجسٹر انتقالات کے نئے باب کا عنوان!میاں صاحب کا دونوں بار بھاگ نکلنا تاریخی حادثات ہیں۔ ویلج افسران کے رجسٹر انتقالات کے نئے باب کا عنوان!
##############################
https://web.facebook.com/MMushtaqYusufzai/posts/858742537873805
یہ پلان بی تو پلان اے سے زیادہ بودا نکلا۔یہ پلان بی تو پلان اے سے زیادہ بودا نکلا۔
##############################
https://web.facebook.com/MMushtaqYusufzai/posts/858893697858689
موزوں اور جرابوں پر مسح سے متعلق چند اصولی سوالات ----------- ہمارے بعض دوستوں کو پھر اجتہاد کا شوق چرایا ہے، اس لیے چند اصولی سوالات پیش خدمت ہیں۔ امید ہے کہ ہمارے مجتہدین ان پر غور کرنے کی زحمت گوارا کریں گے۔ ایک: کیا آپ کے نزدیک عام حالات میں، اور جس شخص نے موزے یا جرابیں نہ پہنی ہوں، پیروں کا دھونا فرض ہے یا مسح کرنا؟ دو، اگر قرآن کی آیت کی رو سے پیروں کا دھونا فرض ہے اور یہی کچھ سنت سے بھی ثابت ہوتا ہے، تو پھر جن روایات میں مسح کی اجازت دی گئی ہے، وہ قرآن کے عام حکم کی تخصیص یا مطلق حکم کی تقیید کیسے کرسکتی ہیں؟ تین، اگر یہ تخصیص یا تقیید رخصت کے باب سے ہے، تو کیا اس رخصت نے موزوں یا جرابوں پر مسح کو پیر دھونے کے قائم مقام بنادیا ہے، خواہ پیر شرعی طور پر ناپاک ہوں، یا ایک دفعہ پیروں کو شرعی پاکی دی جائے اور پھر موزوں یا جرابوں میں داخل کیے جائیں تو آئندہ مسح کافی ہوگا؟ بہ الفاظ دیگر، کیا موزے یا جرابیں طہارت دینے کا سبب ہیں یا نجاست حقیقی و حکمی کےلیے مانع ہیں؟ چار، اگر موزوں پر مسح کی روایات نے دھونے کے حکم سے استثنا دیا ہے، تو کیا استثنا پر مزید قیاس کیا جاسکتا ہے یا استثنا کو نص میں مذکور صورت تک ہی محدود مانا جائے گا؟ کیا استثنا پر قیاس کرکے مزید استثناءات پیدا کرنے سے اصل حکم استثنا میں اور استثنا اصل حکم میں تبدیل ہوکر قانونی نظام کو تہ و بالا نہیں کردے گا؟ پانچ، کیا جرابوں پر مسح کی روایات اتنی ہی قوی ہیں جتنی موزوں پر مسح کی ہیں یا جرابوں کو موزوں پر قیاس کیا گیا ہے؟ چھے، کیا قیاس میں فرع کا اصل کی طرح ہونا ضروری ہے یا نہیں؟ اگر ہاں، تو کیا جرابیں موزوں کی طرح ہونی چاہئیں یا نہیں؟ اور اگر نہیں تو کیا فرع کو فرق کے باوجود استثنائی حکم کی توسیع کرکے اصل حکم اور استثنا دونوں کی خلاف ورزی ہوتی ہے یا نہیں؟ ------ آج کےلیے اتنا ہی کافی ہے۔ و باللہ التوفیق
##############################
https://web.facebook.com/MMushtaqYusufzai/posts/859638387784220
مجروحؔ، لکھ رہے ہیں وہ اہلِ وفا کا نام ہم بھی کھڑے ہوئے ہیں گنہگار کی طرح !مجروحؔ، لکھ رہے ہیں وہ اہلِ وفا کا نام ہم بھی کھڑے ہوئے ہیں گنہگار کی طرح !

##############################
https://web.facebook.com/MMushtaqYusufzai/posts/860227834391942
سوشلزم سرمایہ داری کے دین ہی کا ایک فرقہ ہے۔ --------------- چند سرخوں نے سوشلزم کی پیالی میں طوفان برپا کرکے سوشل میڈیا پر سرخیاں جمانے کی کوشش کی ہے اور کئی لوگوں کو پھر ایشیا کے سرخ ہونے کے خواب نظر آنے لگے ہیں۔ ان خوابوں پر تو میں کوئی تبصرہ نہیں کروں گا لیکن یہ جو بعض دوستوں نے سرمایہ داری اور سوشلزم میں موازنہ کرکے سوشلزم کے فضائل بیان کرنا شروع کردیے ہیں انھیں یاد دلانا ضروری سمجھتا ہوں کہ سرمایہ دارانہ نظام کی جتنی خامیاں آپ گنوارہے ہیں یہ ساری کی ساری سوشلزم میں اسی طرح اور اسی درجے میں پائی جاتی ہیں کیونکہ سوشلزم سرمایہ دارانہ دین ہی کا ایک فرقہ ہے۔ دونوں فرقوں میں فرق صرف اتنا ہے کہ چھوٹی چھوٹی بلاؤں کو خون چوسنے کے مواقع فراہم کیے جائیں یا سب کا خون چوسنے کا حق تنہا ریاست نامی ایک بڑے دیو کا ہے؟

##############################
https://web.facebook.com/MMushtaqYusufzai/posts/863127940768598
اساتذہ کا احترام مدارس میں اور یونی ورسٹیوں میں ----------------- کئی دوست ایک وڈیو کلپ شیئر کررہے ہیں جس میں بعض بے ہودہ نوجوان کسی استاد کو ماررہے ہیں اور ہمارے یہ دوست بتاتے ہیں کہ "عصری اداروں" کے طالب علم اساتذہ کا احترام نہیں کرتے جبکہ مدارس کے طلبہ اساتذہ کا بہت احترام کرتے ہیں۔ سچی بات یہ ہے کہ ان دونوں باتوں میں مبالغہ ہے۔ ایسا ہر گز نہیں ہے کہ یونی ورسٹیوں کے طلبہ اساتذہ کا احترام نہیں کرتے اور مدارس کے طلبہ کی جانب سے بھی (اہنے یا دوسروں کے) اساتذہ کے ساتھ بے ہودگیوں کی بہت سی مثالیں موجود ہیں۔  اگر میں اپنا ذاتی تجربہ بتاؤں کہ پچھلے اٹھارہ سال سے میں یونی ورسٹی میں تدریس سے وابستہ ہوں تو مجھے ہمیشہ شاگردوں سے بے حد محبت اور بے انتہا احترام ہی ملا ہے۔ پاکستان کے جس شہر میں بھی جائیں، برسوں پہلے کے کسی شاگرد کو کسی اور ذریعے سے معلوم ہوجاتا ہے کہ ہم وہاں آئے ہیں۔ دوڑ کر آتے ہیں۔ مختلف طریقوں سے اپنی محبت کا اظہار کرتے ہیں۔ پاکستان سے باہر جائیں۔ جن ممالک میں اپنے شاگرد ہیں، بالخصوص افغانستان میں۔ پروانوں کی طرح لپک کر آتے ہیں۔ سچی بات یہ ہے کہ شاگردوں کی یہ محبت ہی ہمارا سب سے قیمتی اثاثہ ہے۔ اس لیے میں جب بھی ایسا موازنہ دیکھتا ہوں، تو سچی بات یہ ہے کہ دکھ ہوتا ہے۔ ان محبتوں کا بدلہ کوئی کیسے دے سکتا ہے؟ چند بے ہودہ لوگوں کی وجہ سے اتنی غالب اکثریت کی محبت کی نفی کیسے کی جاسکتی ہے؟

##############################
https://web.facebook.com/MMushtaqYusufzai/posts/863103454104380
کیس کے متعلق قانونی سوالات کا جائزہ لینے کے بعد میں اس نتیجے پر پہنچا ہوں کہ فیصلہ پرویز مشرف کے خلاف ہی آئے گا،  ان شاء اللہ۔کیس کے متعلق قانونی سوالات کا جائزہ لینے کے بعد میں اس نتیجے پر پہنچا ہوں کہ فیصلہ پرویز مشرف کے خلاف ہی آئے گا،  ان شاء اللہ۔

##############################
https://web.facebook.com/MMushtaqYusufzai/posts/864368897311169
شریعہ اکیڈمی اور خیبر پختون خوا جیوڈیشل اکیڈمی کے درمیان جج صاحبان اور وکلا صاحبان کے تربیتی کورسز کےلیے باہمی تعاون کے خدوخال طے کیے گئے، و للہ الحمد۔

##############################
https://web.facebook.com/MMushtaqYusufzai/posts/863806370700755
ہمیں ایسی اچھی کتابیں بھی تحفے میں ملتی ہیں۔ اللہ تعالی فاضل مصنف کو، اور جس نے بھی اس کتاب کی اشاعت میں حصہ ڈالا، بہترین اجر دے۔

##############################
https://web.facebook.com/MMushtaqYusufzai/posts/864619210619471
آرمی چیف کی مدت ملازمت میں توسیع کے مقدمے کا اصل سوال -------- اصل سوال یہ نہیں ہے کہ حکومت نے توسیع میں ضابطے کی کارروائی پوری کی یا نہیں؟ یہ کارروائی پوری کرنا تو بائیں ہاتھ کا کھیل ہے۔ حکومت کی نالائقی اپنی جگہ۔ اصل سوال یہ بھی نہیں ہے کہ خطے کے حالات کی سنگینی کا جو جواز دیا گیا ہے وہ کافی ہے یا نہیں ۔ اصل سوال یہ ہے کہ آخر کس قانون کی رو سے آرمی چیف کی مدت ملازمت میں توسیع، یا اس عہدے پر ان کی دوبارہ تعیناتی، کی جاسکتی ہے؟ آج اٹارنی جنرل نے عدالت کے سامنے جو کچھ پیش کیا، اس کی رو سے تو یہی لگتا ہے کہ ایسا کوئی قانون موجود نہیں ہے۔ کل کی سماعت میں سب سے اہم سوال یہی ہوگا۔ تیاری پکڑ لیں۔

##############################
https://web.facebook.com/MMushtaqYusufzai/posts/864431193971606
تین مقدمات جو مستقبل کا سیاسی منظر نامہ تشکیل دیں گے۔ ----------------- سپریم کورٹ پچھلے کئی دنوں سے پشاور ہائی کورٹ کے اس فیصلے کے خلاف اپیل کی سماعت کررہی ہے جس کے ذریعے صوبہ خیبر پختون خوا میں فوج کے زیر کنٹرول قیدخانوں کو ختم کرکے ان قیدیوں کی رہائی کا حکم دیا گیا ہے جن کے خلاف مقدمہ دائر نہیں کیا گیا۔ لاپتہ افراد کے معاملے میں یہ مقدمہ انتہائی اہمیت کا حامل ہے۔ آج بھی سپریم کورٹ اس کی سماعت کررہی ہے۔ دوسرا مقدمہ آج اسلام آباد ہائی کورٹ سن رہی ہے جس میں وزارت داخلہ نے مشرف سنگین غداری کیس کا فیصلہ روکنے کی استدعا کی ہے۔ تیسرا مقدمہ سپریم کورٹ نے آج سننا شروع کیا اور اب سماعت کل تک ملتوی کردی گئی ہے۔ اس میں آرمی چیف کی مدت ملازمت میں توسیع کے قانونی جواز کا سوال ہے۔ چیف جسٹس آصف سعید کھوسہ کا یہ پہلا سوموٹو کیس ہے۔ ان مقدمات پر اور ان کے فیصلوں پر نظر رکھیں۔ بہت سی غلط فہمیاں دور ہوجائیں گی، ان شاء اللہ۔ ----- یہ مشورہ ویلج افسران اور خواہ مخواہ کے مولوی صاحبان کے علاوہ انصافیوں کےلیے بھی ہے۔  پھر نہ کہنا ہمیں خبر نہ ہوئی!

##############################
https://web.facebook.com/MMushtaqYusufzai/posts/866181043796621
کیا عدالت قانون کے بغیر توسیع دے سکتی ہے؟ --------------- کئی لوگ یہ پیشین گوئی کررہے ہیں لیکن یہ قانوناً ممکن نہیں ہے کیونکہ اگر عدالت اس نتیجے پر پہنچتی ہے کہ قانون میں توسیع کی گنجائش نہیں ہے ، تو پھر عدالت کس بنیاد پر توسیع دے سکے گی؟ عدالت قانون ساز نہیں ہے۔ ہاں، زیادہ سے زیادہ یہ سوچا جاسکتا ہے کہ شاید قانون میں پہلے سے موجود "ریٹائرمنٹ کی عارضی معطلی" کے تصور کو استعمال کیا جاسکے۔

##############################
https://web.facebook.com/MMushtaqYusufzai/posts/866169170464475
جنرل کیانی کی توسیع قانونی اثرات کےلیے "پاسٹ اینڈ کلوزڈ ٹرانزیکشن" ہے۔ جیالے نہ ڈریں۔جنرل کیانی کی توسیع قانونی اثرات کےلیے "پاسٹ اینڈ کلوزڈ ٹرانزیکشن" ہے۔ جیالے نہ ڈریں۔

##############################
https://web.facebook.com/MMushtaqYusufzai/posts/866531173761608
فیصلے پر سب سے زیادہ تپ خواہ مخواہ کے مولوی صاحبان کو چڑھی ہے جنھوں نے اسے دھرنے کے آفٹرشاکس اور پتہ نہیں کیا کچھ قرار دیا تھا۔فیصلے پر سب سے زیادہ تپ خواہ مخواہ کے مولوی صاحبان کو چڑھی ہے جنھوں نے اسے دھرنے کے آفٹرشاکس اور پتہ نہیں کیا کچھ قرار دیا تھا۔

##############################
https://web.facebook.com/MMushtaqYusufzai/posts/866515210429871
ربا کیا ہے؟  -------- کیا واقعی ربا کی کوئی متعین تعریف نہیں ہے؟ ربا کے خلاف جو شدید وعید قرآن و سنت میں آئی ہے، اس کے بعد کیسے مانا جاسکتا ہے کہ ربا کوئی پراسرار سی چیز ہے جسے سمجھنا بہت مشکل ہے؟ یہ اور اس طرح کے کئی سوالات کا جائزہ برادر محترم جناب ڈاکٹر زاہد صدیق مغل صاحب اور راقم نے مشترکہ طور پر لکھے گئے ایک مقالے میں پیش کیا ہے جسے درج ذیل لنک سے ڈاؤن لوڈ کیا جاسکتا ہے: https://archive.org/…/articlemzahidsiddiqueandmushtaqahmadd…

##############################
https://web.facebook.com/MMushtaqYusufzai/posts/869734123441313
بیان ِ فطرت ، حکمِ شریعت اور حدیث  ------------------ مولانا اصلاحی "بدیہیاتِ فطرت" کو "شریعت کے اجزا" قرار دیتے ہوئے ان کی خلاف ورزی کو "شریعت کے ایک واضح تر حکم " کی خلاف ورزی قرار دیتے ہیں لیکن غامدی صاحب احادیث میں بیان شدہ کئی حرمتوں کو "حکمِ شریعت " کے بجاے "بیانِ فطرت" قرار دیتے ہیں جس سے یہ مترشح ہوتا ہے کہ وہ ان دونوں میں فرق کے قائل ہیں۔ اس مسئلے میں غامدی صاحب کے موقف کی توضیح کے لیے برادر محترم جناب عمار خان ناصر صاحب سے استدعا کی تھی لیکن وہ شاید مصروفیت کی وجہ سے وقت نہیں نکال سکے ۔  اس دوران میں مجھے جناب غامدی صاحب کے ایک اور فاضل شاگرد جناب معز امجد صاحب کی کتاب یاد آئی۔ معز امجد صاحب نے کافی عرصہ قبل www.understanding-islam.com ویب سائٹ پر لوگوں کے سوالوں کے جواب دینے کا سلسلہ شروع کیا تھا ۔ بعد میں ان سوالات و جوابات کو Answers on the Web کے عنوان سے کتابی شکل میں بھی المورد نے شائع کیا ۔ میرے سامنے اس وقت اس کتاب کی پہلی جلد کا پہلا ایڈیشن ہے (سن اشاعت 2000ء) ۔  ایک سوال بیوی کے ساتھ مقاربت کی حدود کے متعلق تھا اور سائل نے بالخصوص anal sex اور oral sexکے متعلق پوچھا ۔  معز امجد صاحب نے جواب میں کہا کہ میاں بیوی کے آپس میں مقاربت کے متعلق ممانعت یہ ہے کہ حیض کے دوران میں جماع نہ کیا جائے ۔ اس کے علاوہ اور کوئی ممانعت نہیں سواے اس کے کہ اس معاملے میں کوئی "غیر فطری عمل " نہ کیا جائے ۔ (ص 425) اس ضمن میں انھوں نے سورۃ البقرۃ کی آیت 222 کا ہی حوالہ دیا ہے جس میں کہا گیا ہے : فاتوھن من حیث امرکم اللہ ۔ اس آیت سے "غیرفطری عمل" کی ممانعت کے لیے استدلال وہی ہے جو مولانا اصلاحی نے اختیار کیا ہے۔ (We eat through our mouth as that is the natural way of eating) اس کے بعد بالخصوص oral sex  کے متعلق یہ جواب دیا کہ اسلام نے اس کے متعلق منفی یا مثبت پہلو سے کوئی ہدایت نہیں دی اور اس لیے جواب یہ ہےکہ میاں بیوی کا تعلق ایسا ہونا چاہیے کہ وہ ایک دوسرے سے بھرپور طریقے سے لذت اندوز ہوں تاکہ ان کی ساری ذہنی پریشانیاں دور ہوجائیں اور وہ ایک پاک صاف زندگی بسر کرسکیں ۔ (It should provide them with the mutual pleasure and gratification that helps them in removing all their frustrations and thereby allows them to live a purified life.)ص 426  Oral sex کے متعلق یہ گول مول سا جواب دینے کے بعد البتہ anal sex کے متعلق نسبتاً سخت موقف اپناتے ہوئے کہا کہ یہ خاتون کے جسم کی فطری ساخت کے خلاف ہے ؛ اس لیے "اگرچہ شریعت اسے صراحتاً منع نہیں کرتی لیکن شریعت کی تعلیمات کا تقاضا یہ ہوگا کہ اس سے باز رہا جائے ۔" (Even though the Shari`ah does not categorically prohibit it, it would be in accordance with the teachings of the Shari`ah to refrain from it.)ص 426  ایک صاحب نے اس کے جواب میں بعض احادیث کا حوالہ دیا جن میں جماع فی الدبر کی ممانعت وارد ہوئی ہے یا اس پر وعید کا ذکر ہے ۔ (ص 429) اس کے جواب میں معز امجد صاحب نے پہلے ایک ایک کرکے ان روایات کے بعض راویوں پر محدثین کی جرح نقل کی ہے ( ص 430 تا 439) اور یہ موقف اپنایا ہے کہ ان میں مذکور حکم کو "شریعت کا حکم" نہیں قرار یا جاسکتا (I cannot call the contents of these narratives “directives of the Shari`ah)۔ ص 439  اس موقف کی وہ دو وجوہات ذکر کرتے ہیں :  ایک یہ کہ ان میں سے ہر روایت کی سند میں کوئی ضعیف راوی ہے ؛ اس لیے ان کی نسبت رسول اللہ ﷺ کی طرف صحیح نہیں ہے ؛ اور  دوسرا یہ (جو  ہماری بحث کے لیے نہایت اہم بات ہے ) کہ "صرف حدیث پر شریعت کے حکم کا مدار نہیں رکھا جاسکتا ۔ " (The nature of khabar wahid (hadith) is such that it does not allow us to base the directives of the Shari`ah on it alone)۔ ص 439  آگے مزید وضاحت فرماتے ہوئے کہتے ہیں کہ اگر رسول اللہ ﷺ نے جماع فی الدبر کی ممانعت کے متعلق کچھ کہا بھی ہو "تو اسے شریعت کی حرمت کے بجاے فطری ممانعت کی قسم میں شامل سمجھنا چاہیے ۔ " (It seems that even if the Prophet (pbuh) had said something about the prohibition of anal sex, it should be placed as a natural prohibition  rather than a prohibition of the Shari`ah.) اس کے بعد اپنے اصول کی تصریح اس انداز میں کی ہے کہ "خبر واحد (حدیث ) میں مذکور حرمتیں یا تو فطری ممانعتیں ہوتی ہیں یا وہ قرآن میں مذکور احکام کے واضح لازمی تقاضے ہوتے ہیں ۔ جب تک کسی خبر واحد (حدیث) میں مذکور ممانعت واضح طور پر فطری ممانعت سے متعلق نہ ہو یا قرآن میں مذکور حرمت سے واضح طور پر متعلق نہ ہو ، ایسے خبر واحد (حدیث) کی رسول اللہ ﷺ کی طرف نسبت کافی مشتبہ ہوجاتی ہے ۔ " (Prohibitions mentioned in khabar wahid (hadith) are those that are either natural prohibitions or clear corollaries of prohibitions mentioned in the Qur’an (Shari`ah). Unless a prohibition mentioned in a khabar wahid (hadith) clearly relates to a natural prohibition or is clearly related to a prohibition mentioned in the Qur’an, the ascription of such khabar wahid (hadith) to the Prophet (pbuh) becomes quite questionable. ) ص 439 فی الوقت نہ مجھے اس "فتوی" کی صحت یا عدم صحت پر بحث کرنی ہے ، نہ ہی ان کے اس اصول کی روشنی میں حدیث کی حیثیت پر سوال اٹھانے ہیں ؛ بلکہ میری توجہ صرف اس بات پر ہے کہ غامدی صاحب کے شاگرد رشید واضح طور پر "شرعی حرمت" اور "فطری ممانعت"  کو دو الگ قسمیں قرار دے رہے ہیں ۔  جب کئی لوگوں نے oral sex کے متعلق ان کے موقف پر سوالات اٹھائے تو انھوں نے وضاحت کی کہ وہ یہ نہیں کہہ رہے کہ "شریعت oral sex کی اجازت دیتی ہے " بلکہ ان کا موقف صرف یہ ہے کہ یہ معاملہ "اسلام کے قانونی بندوبست" سے باہر ہے کیونکہ "انسانی زندگی میں شریعت کی مداخلت بہت زیادہ محدود پیمانے پر ہے ۔ " (ص 446)  It should be kept in mind that the word “Shari`ah” refers to the legal framework of Islam. Things, which have been categorically made obligatory of those which have been allowed or prohibited by the specific directives of the Qur’an and the Sunnah constitute the Shari`ah. A broad look on the contents of the Islamic Shari`ah shows that it has intervened in a very limited sphere of the human life. In other words, Islam, through its legal framework, has controlled a very limited sphere of the human life.  آگے مزید وضاحت کرتے ہوئے فرماتے ہیں کہ اسلام صرف شریعت کا نام نہیں ہے اور یہ کہ شریعت کے علاوہ بھی اسلام اقدار کے ایک نظام (value-system)کی تشکیل کرتا ہے "جو شریعت کا حصہ" نہیں ہے لیکن وہ افراد کے قوتِ فیصلہ اور ذوق کو متاثر کرتا ہے اور یہ ذوق "لازماً" oral sex جیسے امور کا فیصلہ کرتا ہے ۔  پھر جب مزید اعتراضات ہوئے تو جناب معز امجد صاحب نے کہا کہ وہ اس آخری بات میں ترمیم کرنا چاہتے ہیں اور اب ان کا موقف یہ ہے کہ یہ oral sex جیسے معاملات میں "ہوسکتا ہے "کہ یہ ذوق فیصلہ کرنے میں مدد دے ! ( ص 452)  Yet it seems that a complete understanding and appreciation of the Islamic value-system may have an effect on the tastes of the individual in this respect.  تو نتیجہ کیا نکلا؟  بینوا تؤجروا !  -------------------- نشر مکرّر

##############################
https://web.facebook.com/MMushtaqYusufzai/posts/869340826813976
"سرمایہ دارانہ نظام فطری ہے!" ------------------ عقل و فطرت کے استدلال نے اپنی اوج پر پہنچ کر آج یہ نتیجہ نکالا ہے ۔ سمجھ میں نہیں آتا کہ اسے سادگی کی انتہا کہیں یا شکست خوردگی کی آخری حد؟  کیا المورد کے سربراہ کے امریکا پہنچ جانے کے بعد ان کے متبعین نے واقعی اسے end of history مان لیا ہے؟

##############################
https://web.facebook.com/MMushtaqYusufzai/posts/871109793303746
پاکستان کی تاریخ میں کسی ملزم نے کسی مقدمے میں کبھی بھی پرویز مشرف سے زیادہ بے غیرتی کا مظاہرہ نہیں کیا۔پاکستان کی تاریخ میں کسی ملزم نے کسی مقدمے میں کبھی بھی پرویز مشرف سے زیادہ بے غیرتی کا مظاہرہ نہیں کیا۔

##############################
https://web.facebook.com/MMushtaqYusufzai/posts/871520029929389
لائی گئی ہے لال پری سبزہ زار میں! ----------------------------------------------- ابنِ صفی کی عمران سیریز کا خاص نمبر "پاگلوں کی انجمن" پہلی دفعہ جون 1970 میں شائع ہوا ۔ اس میں  ایک دلچسپ کردار استاد محبوب نرالےؔ عالم نے انجمن کے سربراہ "مہاپاگل" کو یہ نظم سنائی سنائی تھی۔  نظم میں "مساواتِ احمریں"، "لال پری" اور دیگر اشارات اس وقت کے عظیم فتنے، یعنی سوشلزم، کے بارے میں ہیں۔ مہاپاگل کا خیال یہ تھا کہ وہ "خلائی دور کے مہدی" ہیں اور انھیں خدا نے ایک خاص مشن پر بھیجا ہے۔ ان کا دعوی تھا کہ ان کو خدا کی آواز بھی سنائی دیتی ہے۔ اس پس منظر میں یہ نظم ان کو سنائی گئی اور ناول میں بعد میں بتایا گیا کہ نظم عمران نے استاد محبوب نرالےؔ عالم کو رٹائی تھی۔ بت کدے کی دھجیاں اڑانے کا حوالہ بھی دیکھ لیجیے۔ باقی "ہم سب" کے "شیخِ اکبر" اور ان کے مریدین ماشاء اللہ سخن شناس ہیں۔ اس لیے مزید وضاحت غیر ضروری محسوس ہوتی ہے۔  نظم ملاحظہ کیجیے اور اس عظیم "نظریاتی" ناول نگار کو داد دیجیے :  --------- اک دن جلالِ جبہ و دستار دیکھنا اربابِ مکر و فن کو سرِ دار دیکھنا سنتے رہیں کسی بھی دریدہ دہن کی بات ہم بھی کھلے تو جوششِ گفتار دیکھنا قرآں میں ڈھونڈتے ہیں مساواتِ احمریں یارو! نیا یہ فتنۂ اغیار دیکھنا وردِ زباں ہیں خیر سے آیاتِ پاک بھی ہے اہرمن بہ خرقہ و پندار دیکھنا کل تک جو بت کدے کی اڑاتا تھا دھجیاں اس کے گلے میں حلقۂ زنار دیکھنا لائی گئی ہے لال پری سبزہ زار میں ہوتے ہیں کتنے لوگ گنہگار دیکھنا فرصت ملے جو لال حویلی کے درس سے اک بوریہ نشیں کے بھی افکار دیکھنا!  ----------- اللہ تعالیٰ ابنِ صفی کو غریقِ رحمت کرے! ----------- نشر مکرّر

##############################
https://web.facebook.com/MMushtaqYusufzai/posts/871447103270015
اب یہ بے پر کی کون اڑا رہا ہے کہ پاکستانی میڈیا چینلز کے وابستگان کا نکاح ملک ریاض کا نام لینے سے ٹوٹ جاتا ہے؟اب یہ بے پر کی کون اڑا رہا ہے کہ پاکستانی میڈیا چینلز کے وابستگان کا نکاح ملک ریاض کا نام لینے سے ٹوٹ جاتا ہے؟

##############################
https://web.facebook.com/MMushtaqYusufzai/posts/872399356508123
نصابی کتب اور پختونوں کی غیرت --------------------------- ہمارے ایک محترم قوم پرست دوست نے، جو ارتقا کے منازل طے کرتے ہوئے قوم پرستی سے آگے لبرلزم میں داخل ہوگئے تھے ، ایک دن سکولوں کی نصابی کتب کے لتے لینے شروع کردیے اور کہنے لگے کہ معاشرتی علوم کی کتاب میں سندھیوں کے متعلق یہ خصوصیت ذکر کی گئی ہے، پنجابیوں کے متعلق وہ بات کہی گئی ہے، بلوچیوں کی یہ صفت بیان کی گئی ہے اور پختونوں کے متعلق لکھا ہے کہ یہ بڑے غیرت مند ہیں۔  وہ مزید بھی کچھ کہہ رہے تھے لیکن میں نے قطع کلامی کرتے ہوئے سوال کیا کہ کیا پختون غیرت مند نہیں ہوتے؟  جوشِ خطابت میں گرجنے لگے: یہی کچھ پڑھا کے غیرت ہمارے سر پر سوار کردی گئی ہے اور پھر ہمی کو اس غیرت کی قیمت چکانی پڑتی ہے۔  میں نے پوچھا: کیا آپ بتاسکیں گے کہ کتنے پختون یہ نصابی کتاب پڑھنے کے بعد ہی غیرت مند بنے ہیں؟  پھر اس کے بعد چراغوں میں روشنی نہ رہی! --------- نشر مکرّر

##############################
https://web.facebook.com/MMushtaqYusufzai/posts/872366466511412
پاکستان میں صدر کے عہدے کی ضرورت؟ --------------------------------- یونی ورسٹی میں ایل ایل ایم ہیومن رائٹس کے طلبہ کو اس سمسٹر میں ایک کورس پڑھا رہا ہوں جس کا عنوان ہے: Democracy, Governance and Accountability اس میں بہت دلچسپ موضوعات زیرِ بحث آئے ہیں۔ آج موضوع یہ تھا کہ پاکستان میں "صدر" کے عہدے کی کیا ضرورت ہے؟ برطانوی نظام میں ملکہ/بادشاہ کی حیثیت نمائشی ہوتی ہے۔ تمام امور پارلیمان کے اندر طے ہوتے ہیں اور وزیراعظم، جو پارلیمان کے ایوانِ زیریں کا رکن ہوتا ہے، حکومت کا سربراہ ہوتا ہے۔ کسی زمانے میں ملکہ/بادشاہ کو ہی طاقت کے مرکز کی حیثیت حاصل تھی لیکن بتدریج طاقت ملکہ/بادشاہ سے عوام کو منتقل ہوئی ہے۔  برطانوی دستور کی رو سے اگرچہ اب بھی سارے قوانین اور احکام ملکہ/بادشاہ کے نام سے جاری ہوتے ہیں لیکن عملاً ملکہ/بادشاہ کے پاس کوئی اختیار باقی نہیں رہا ہے اور ہر معاملے میں اسے وزیراعظم کا مشورہ ماننا ہوتا ہے۔ عدالتوں سے دی گئی سزا کی معافی کا مسئلہ ہو یا کسی شخص کو خطاب یا ایوارڈ دینے کا فیصلہ ہو، ہر معاملے میں متعلقہ وزیر اور بالخصوص وزیراعظم کا مشورہ ہی اصل چیز ہوتی ہے لیکن اعلان ملکہ/بادشاہ کے نام سے ہوتا ہے۔  ایسے میں ملکہ/بادشاہ کو بدستور ماننے کی وجہ کیا ہے؟ اس کی بنیادی وجہ شاہی خاندان سے لوگوں کی جذباتی وابستگی بدستور برقرار ہے۔ یہ جذباتی وابستگی برطانیہ کیا، آسٹریلیا تک میں برقرار ہے۔ اس کے ساتھ متوازی ایک اہم حقیقت یہ ہے کہ ملکہ/بادشاہ کو چرچ آف انگلینڈ کے سربراہ کی حیثیت بھی حاصل ہے۔ اس حیثیت سے کم از کم چرچ آف انگلینڈ کے ماننے والوں کے لیے زمین پر خدا کی مرضی کا اظہار ملکہ/بادشاہ ہی کے ذریعے ہوتا ہے۔ ایک بات یہ بھی کہی جاتی ہے کہ ریاست کی سربراہی ملکہ کے پاس، جبکہ حکومت کی سربراہی وزیراعظم کے پاس ہوتی ہے۔ تاہم یہ تقسیم مصنوعی اور یہ عذر لنگڑا ہے۔ اس کی وضاحت امریکا کی مثال سے ہوجاتی ہے۔  امریکا نے جب برطانیہ سے آزادی حاصل کی تو سربراہِ حکومت اور سربراہِ ریاست دونوں کی حیثیت صدر کو دی۔ برطانیہ کی ملکہ کے برعکس امریکا کے صدر کے پاس یہ اختیار ہے کہ وہ کانگرس کے منظور کردہ قانون پر دستخط سے انکار کردے، یا اسے واپس کانگرس کے پاس نظرِ ثانی کےلیے بھجوائے، یا سرے سے ہی مسترد (ویٹو) کردے۔ وہ یہ بھی کرسکتا ہے کہ ایسا کچھ کرنے کے بجاے اس مسودے کو اپنے پاس رکھ لے یہاں تک کہ کانگرس کے کسی ایک ایوان کا وقت پورا ہوجائے تو وہ مسودہ خود بخود مردہ ہوجاتا ہے اور اب نئے ایوان سے اس کی دوبارہ منظوری ضروری ہوجاتی ہے۔ (اسے "پاکٹ ویٹو" کہتے ہیں۔) امریکی صدر کے پاس اختیار ہے کہ وہ سپریم کورٹ میں ججز کی تعیناتی کرے، بین الاقوامی معاہدات پر دستخط کرے، انتظامی احکامات جاری کرے، عدالتوں کی دی گئی سزا میں تخفیف یا تبدیلی کرے یا معافی دے، جنگ شروع کرنے اور ختم ہونے کا فیصلہ کرے، وغیرہ۔  سوال یہ ہے کہ پاکستان میں صدر کے نمائشی عہدے کی ضرورت ہی کیا ہے؟ یہاں صدر کے پاس ایسا کوئی اختیار نہیں ہے جس میں وہ وزیراعظم کے مشورے کا پابند نہ ہو، یہاں تک کہ فاٹا کے متعلق بھی - جہاں اس کی حیثیت انتظامی سربراہ، یعنی چیف ایگزیکٹو کی بھی ہے - وہ کوئی فیصلہ وزیراعظم کے مشورے کے بغیر نہیں کرسکتا۔ یہ بھی ایک حقیقت ہے کہ صدر کے عہدے کے ساتھ لوگوں کی کوئی جذباتی وابستگی بھی نہیں ہے (الٹا لوگ اسے مسلسل مذاق کا نشانہ بنا رہے ہیں) نہ ہی اسے کوئی مذہبی تقدس حاصل ہے، نہ ہی اس عہدے کےلیے کسی تاریخی تسلسل کا کوئی سوال موجود ہے۔ آخر کیوں عوام کے خون پسینے کی کمائی سے حاصل کیے گئے ٹیکس کی بھاری رقم ایک نمائشی عہدے کی دیکھ بھال کےلیے خرچ کی جاتی ہے؟ کیا صرف اس لیے کہ یہ برطانوی غلامی کی یادگار ہے؟  کیا وقت نہیں آیا کہ ہم غلامی کی اس یادگار سے نجات پائیں؟ ------------------ نشر مکرّر

##############################
https://web.facebook.com/MMushtaqYusufzai/posts/874331426314916
مزارات پر موجود تجوری سے مال اڑانے کے جواز پر چند سوالات ------------------ ایک صاحبِ علم نے مزارات پر موجود تجوری سے "مال اڑانے" کے جواز کی راے دی تو بہت حیرت ہوئی کیونکہ اس راے میں، دیگر امور کے علاوہ، اس بات کا خیال نہیں رکھا گیا کہ وہ یہ راے جن بنیادوں پر قائم کررہے ہیں کیا وہ ساری بنیادی بیک وقت مانی بھی جاسکتی ہیں یا نہیں؟ مثلاً ایک مفروضہ یہ ہے کہ یہ مال کسی ملکیت نہیں ہے۔ ہم سردست اس مفروضے کی صحت پر بات نہیں کریں گے لیکن اسے جوں کا توں مان لیا جائے تو پھر "مال اڑانے" کا جواز صرف مسکین کےلیے کیوں ہے اور صرف اضطرار کی حالت میں کیوں ہے؟ اگر اس مال کا کوئی مالک نہیں ہے تو پھر تو جس کا ہاتھ اس پر پڑ گیا وہ اس کا مالک ہوا۔  پھر دوسرا مفروضہ یہ ہے کہ یہ راستے میں گری پڑی چیز، یعنی لقطہ، ہے۔ اگر ایسا ہے تو کیا لقطہ کا کوئی مالک نہیں ہوتا؟ اور گری پڑی چیز اٹھانے والے پر اس کا مالک معلوم کرکے اس تک پہنچانے کے سلسلے میں شرعاً کوئی ذمہ داری عائد نہیں ہوتی؟ اور اگر اس ذمہ داری کو پورا کرنے کی کوشش کے بعد مالک نہ مل سکا تو کیا چیز اٹھانے والا اس کا مطلقاً مالک بن جاتا ہے؟ اگر ہاں، تو کیا اس کے مالک بننے کےلیے مسکین ہونے کی کوئی شرط ہے؟ نیز کیا لقطہ کے اصول کو لاگو کرنے کی صورت میں ضروری ہے کہ "بڑا ہاتھ مارنے" کی ممانعت ہو؟ تیسرا مفروضہ یہ ہے کہ یہ جواز اضطرار کی حالت میں مضطر کےلیے ہے۔ اس سلسلے میں پہلی عرض تو یہ ہے کہ اضطرار سے استدلال کا مطلب ہی یہ ہوتا ہے کہ حکم اصلاً حرمت کا ہے لیکن اضطرار کی وجہ سے اضطرار کی حد تک جواز مل گیا ہے۔ دوسری عرض یہ ہے کہ اضطرار ہی سے استدلال کرنا ہے تو پھر پہلے مفروضے، یعنی کہ یہ مال کسی کی ملکیت نہیں ہے، کی ضرورت کیا ہے؟ کیا اس لیے کہ اضطرار کی صورت میں بھی مالک کا حق تو باطل نہیں ہوتا (الاضطرار لا یبطل حق الغیر) اور ضمان واجب ہوتا ہے؟ اگر یہی وجہ تھی تو پھر اگلے مفروضے میں اسے کیوں نظرانداز کیا گیا؟ اگلا مفروضہ یہ ہے کہ حدیث کی رو سے اونٹ پر ہاتھ صاف نہیں کیا جاسکتا لیکن بکری کو ذبح کیا جاسکتا ہے کیونکہ ویسے اسے بھیڑیا کھا جائے گا۔ یہاں پہلی عرض یہ ہے کہ اگر حدیث کے ظاہر پر عمل کرکے راہ چلتی بکریوں پر لوگوں نے ہاتھ صاف کرنا شروع کردیا تو لٹ ہی مچ جائے گی اور بکری تو بڑی چیز ہے، مرغیوں کا کیا ہوگا؟ (بچپن میں گاؤں کی کئی کہانیاں یاد آگئی ہیں!) پھر اگر اسے اضطرار کی بنیاد پر جائز مانا جائے تو وہ سوال پھر سامنے آتا ہے جس کی طرف پیچھے اشارہ کیا گیا کہ اضطرار کی صورت میں مضطر کو تو سد رمق کی حد تک اجازت مل جاتی ہے لیکن جس کا مال اس نے کھایا ہو، اس کا حق تو باطل نہیں ہوتا اور اسے زر تلافی تو دینا واجب ہوتا ہے۔ اگر مضطر نہ دے سکتا ہو تو شرعاً اس کے اور طریقے اور اصول ہیں۔  چنانچہ یا تو پہلا مفروضہ ، کہ یہ مال کسی کی ملکیت نہیں ہے،مان لیجیے تو کیا مسکین اور کیا امیر، سب کو کھلی چھٹی دے دیجیے۔ یا لقطہ مانتے ہیں تو پھر پہلا مفروضہ چھوڑ دیجیے اور اگر اضطرار سے ہی استدلال کرکے اسے مسکین تک محدود ہی کرنا ہے تو پھر پہلے مفروضے کی ضرورت ہی نہیں ہے۔ باقی رہی حدیث تو اس کے ظاہر پر حکم کا بنا نہیں کیا جاسکتا بلکہ دیگر نصوص اور شرعی قواعد کی روشنی میں اس کی تاویل واجب ہے۔

##############################
https://web.facebook.com/MMushtaqYusufzai/posts/875065756241483
یروشلم  اسرائیل کا دارالحکومت کیوں نہیں ہوسکتا؟  ---------------------------- سوشلسٹ روس کے زوال کا بڑا نقصان یہ ہوا کہ ہمارے کئی دیسی سوشلسٹ مشرف بہ امریکا ہو کر "لبرل" کہلانے لگے۔ دیسی سوشلسٹ کم از کم فلسطینیوں کی آزادی کے حق میں اور اسرائیل و امریکا کے ظلم کے خلاف آواز بلند کرتے تھے ۔ تاہم کایاپلٹ کے بعد "شوقیہ لبرل" بننے والے تو خیر و شر کا فرق ہی بھول گئے ہیں ۔ ان شوقیہ لبرلز کی دیکھا دیکھی "اعتدال" اور "داعیانہ اسلوب" کے مدعی مولوی صاحبان بھی اسرائیل اور امریکا کے خلاف بولنے والوں کو کوسنے دینے لگے ہیں ۔ ایک عام مغالطہ یہ پیش کیا جاتا ہے کہ فلسطین اور یروشلیم کی سرزمین یہود کی ہے ، اس لیے یروشلیم کو اسرائیل کا دارالحکومت بنائے جانے پر اعتراض غلط ہے ۔ یہ دعوی تسلیم کرنے کےلیے دو کام کرنے پڑتے ہیں :  ایک ، اس سرزمین کی ابدی ملکیت کے متعلق یہود کا دعوی تسلیم کیا جائے ؛ اور  دو، معاصر بین الاقوامی قانون کے تمام اصول نظرانداز کیے جائیں ۔  پہلی بات اس وقت قطعی غیرمتعلق ہے ۔ بعض مسلمان اہلِ علم نے یہود کے "حقِ تولیت" کےلیے قرآن وحدیث سے استدلال کی روش بھی اختیار کی ہے۔ اس استدلال کی صحت یا عدمِ صحت پر بحث بھی اس وقت قطعی غیرمتعلق ہے ۔ اصل بحث یہ ہے کہ معاصر بین الاقوامی قانون یہود کا "حقِ ملکیت" تسلیم کرتا ہے یا نہیں ؟  پہلی جنگِ عظیم تک بین الاقوامی قانون کی رو سے کسی سرزمین پر کسی ریاست کا حقِ ملکیت تسلیم کرنے کے جو جائز طریقے تھے ، ان میں ایک طریقہ "فتح" (Conquest) تھا بشرطیکہ اس کے بعد فاتح ریاست اس مفتوحہ علاقے کا الحاق (Annexation) کرلیتی ۔ اسی اصول پر 1857ء کے بعد سے ہندوستان کو برطانوی بادشاہت کا حصہ قرار دیاگیا اور اسے "برطانوی ہند" (British India) کہا جانے لگااور برطانیہ کی ملکہ ہندوستان کی بھی ملکہ ہوگئیں۔ یہ اصول پہلی جنگِ عظیم کے بعد تک بین الاقوامی قانون میں تسلیم کیا گیا ۔ تاہم 1928ء میں امریکا اور فرانس نے آپس میں معاہدہ کرکے یہ اصول طے کیا کہ جنگ کے ذریعے علاقے فتح کرنا ناجائز ہے ۔ کچھ ہی عرصے میں دیگر ریاستوں نے بھی اس معاہدے کو ، اور اس کے ذریعے طے شدہ اصول کو ، تسلیم کرلیا ۔ چنانچہ 1928ء کے معاہدۂ پیرس کے بعد سے "فتح" کے ذریعے کسی علاقے کے "الحاق" کو بین الاقوامی قانون تسلیم نہیں کرتا ۔ اب "فاتح" ریاست کو "قابض طاقت" (Occupying Power) اور مفتوحہ علاقے کو "مقبوضہ علاقہ" (Occupied Territory)  کہا جاتا ہے اور اصول یہ طے کیا گیا ہے کہ جب تک قبضہ ختم نہیں ہوجاتا ، حالتِ جنگ برقرار رہتی ہے ۔ اسی وجہ سے یہ اصول بھی مانا گیا ہے کہ قابض طاقت کو یہ اختیار حاصل نہیں ہے کہ وہ مقبوضہ علاقے کی آبادی یا جغرافیے میں کوئی مستقل اور دوررس تبدیلی لائے کیونکہ جلد یا بدیر اس قابض طاقت کو اس مقبوضہ علاقے سے نکلنا پڑے گا ۔  تاریخی طور پر مسلم ہے کہ یہود کو رومیوں نے پہلی صدی عیسوی میں فلسطین سے نکال دیا تھااور اس وقت کے بین الاقوامی عرف اور قانون کے مطابق اس سرزمین پر فاتح طاقت ، یعنی رومی سلطنت ، کی ملکیت قائم ہوگئی۔ ساتویں صدی عیسوی میں عمرفاروق رضی اللہ عنہ کی خلافت میں اس کی ملکیت مسلمانوں کو منتقل ہوئی اور یہ ملکیت بیسویں صدی عیسوی کی ابتدا تک برقرا رہی ۔ پہلی جنگِ عظیم کے بعد اس علاقے پر برطانیہ کا قبضہ ہوا لیکن برطانیہ نے اس پر اپنا حقِ ملکیت قائم نہیں کیا بلکہ اسے "امانت" کے طور پر قبول کیا ۔ جنگ کے بعد وجود میں لائی جانے والی تنظیم "مجلسِ اقوام" (League of Nations)  نے اس علاقے کو ترقی دینے اور یہاں کے لوگوں کو اپنی حکومت سنبھالنے کے لائق بنانے ، بہ الفاظِ دیگر "مہذب بنانے" ، کی ذمہ داری (Mandate)برطانیہ کو دے دی ۔ 1948ء تک یہ علاقہ برطانیہ کے پاس امانت کے طور پر ہی رہا اور برطانیہ نے نہ صرف یہ کہ اپنی ذمہ داری پوری نہیں کی بلکہ اس امانت میں  بھرپور خیانت بھی کی ۔ ٍ1948ء میں برطانیہ نے مجلسِ اقوام کی وارث تنظیم ، یعنی اقوامِ متحدہِ کو کہا کہ وہ مزید اس امانت کا بار نہیں اٹھا سکتا ۔ اقوامِ متحدہ نے یہ علاقہ برطانیہ سے واپس لے کر اسے یہود اور عربوں کے درمیان تقسیم کردیا۔ اقوامِ متحدہ ہ کو اس تقسیم کا ختیار تھا یا نہیں اور کیا یہ تقسیم منصفانہ اور جائز تھی یا نہیں؟ اس پر تفصیلی بحث کی جاسکتی ہے ۔ تاہم اگر اس بحث کو نظرانداز بھی کیا جائے تو یہ دو حقیقتیں بہرحال مسلم ہیں:  ایک یہ کہ 1948ء میں جس سرزمین پر "اسرائیل "کی ریاست قائم ہوئی اس میں یروشلیم شامل نہیں تھا؛  دوسری یہ کہ یروشلیم سمیت جن علاقوں پر اسرائیل نے 1967ء کی جنگ میں قبضہ کیا وہ اسرائیل کا حصہ نہیں ، بلکہ اس کے "مقبوضہ علاقے "ہیں  اور 1928ء کے معاہدۂ پیرس کے بعد سے بین الاقوامی قانون مقبوضہ علاقے پر قابض طاقت کا حقِ ملکیت تسلیم نہیں کرتا۔  چنانچہ اسرائیل یروشلیم اور دیگر مقبوضہ علاقوں میں کوئی بڑی تبدیلی نہیں لاسکتا ؛ نہ وہ وہاں آبادکاری کرسکتا ہے ، نہ ہی وہاں ایسی دیوار تعمیر کرسکتا ہے جو اس علاقے کو مستقل طور پر تقسیم کردے ۔ یہ بات 2003ء میں بین الاقوامی عدالتِ انصاف (International Court of Justice) نے اپنے فیصلے میں تفصیلی طور پر واضح کی ہے۔ اس وجہ سے بین الاقوامی قانون کی رو سے قطعی طور پر ناجائز ہے کہ یروشلیم یا مقبوضہ علاقے کے کسی بھی حصے کو اسرائیل کا دارالحکومت بنایا جائے۔  کاش "شوقیہ لبرلز " کو کوئی فیض اور جالب کے اشعار ہی یاد دلادے ۔ یہ ٹھیک ہوجائیں تو "داعیانہ اسلوب" کے مدعی مولوی خود بخود سدھر جائیں گے۔ --------------------- نشر مکرّر

##############################
https://web.facebook.com/MMushtaqYusufzai/posts/875061326241926
تورات اور اسفارِ خمسہ کے متعلق جناب غامدی صاحب کی راے ------------------ مسلمان اہلِ علم کے ہاں "تورات" سے کیا مراد ہے اور وہ یہود کے "اسفارِ خمسہ" کو کس نظر سے دیکھتے ہیں، اس مسئلے پر اگست 2001ء میں میں نے جناب غامدی صاحب سے گفتگو کی تھی تو ان کے موقف کا خلاصہ یہ تھا کہ ان کے نزدیک پہلے چار اسفار ۔  پیدائش، خروج، احبار اور گنتی ۔  میں سیدنا موسی علیہ السلام پر نازل ہونے والی وحی نزول کی ترتیب سے لکھی جاتی رہی۔ بعد میں سیدنا موسی علیہ السلام نے ان احکام کو ایک نئی ترتیب دے کر کتاب کی شکل میں بنی اسرائیل کو دے دیا جو سِفر استثنا کی صورت میں اس وقت بھی دستیاب ہے۔  کیا غامدی صاحب کے حلقے کے کوئی دوست کنفرم کرسکتے ہیں کہ یہی راے ان کی اب بھی ہے؟ یا اس موضوع پر انھوں نے "البیان" یا کسی اور کتاب میں کچھ لکھا ہے؟  ------------------ نوٹ: از راہ کرم آڈیو یا وڈیو کلپ کا لنک دینے کے بجاے لکھے ہوئے کی نشاندہی کیجیے تو بندہ بہت شکرگزار ہوگا۔

##############################
https://web.facebook.com/MMushtaqYusufzai/posts/875967339484658
بچے کتنے اچھے؟ نشر مکرر  ---------- دوست اس پر اسلامی قانون کی راے جاننا چاہتے ہیں۔ بھائیو، کب تک ''ان'' کے سوال کے جواب اسلامی قانون سے مانگوگے؟ کب تک بحث ''ان'' کے ایجنڈے پر کرتے رہوگے؟ کبھی تو ''ان'' سے یہ سوال بھی کرلو کہ کسی ''حقیقی فرد'' کے کتنے بچے ہونے چاہئیں، یہ طے کرنے کا اختیار ''ریاست'' نامی اعتباری شخص کو کس نے دیا ہے؟ کس اصول، ضابطے یا معاہدے کی بنا پر ریاست نام کا اعتباری شخص کسی حقیقی فرد کو اس کا پابند بناسکتا ہے کہ اس کے گھر میں دو سے زائد بچے نہ پیدا ہوں؟ فرد کی آزادی کے علم بردار کس بنیاد پر ایک اعتباری شخص کےلیے حقیقی فرد کے بستر پر ہونے والے کام میں مداخلت کا حق مانتے ہیں؟ حقیقی فرد اس اعتباری شخص کو کیوں نہیں کہہ سکتا کہ ''میرا بستر ، میری مرضی''؟ ------ پس نوشت: سوال لبرل دوستوں سے ہے۔ اس لیے المورد والے دوست اور ''نان اسلامسٹ'' مولوی خواہ مخواہ خود کو جواب دینے کا پابند فرض نہ کریں۔ شکریہ

##############################
https://web.facebook.com/MMushtaqYusufzai/posts/875967339484658
بچے کتنے اچھے؟ نشر مکرر  ---------- دوست اس پر اسلامی قانون کی راے جاننا چاہتے ہیں۔ بھائیو، کب تک ''ان'' کے سوال کے جواب اسلامی قانون سے مانگوگے؟ کب تک بحث ''ان'' کے ایجنڈے پر کرتے رہوگے؟ کبھی تو ''ان'' سے یہ سوال بھی کرلو کہ کسی ''حقیقی فرد'' کے کتنے بچے ہونے چاہئیں، یہ طے کرنے کا اختیار ''ریاست'' نامی اعتباری شخص کو کس نے دیا ہے؟ کس اصول، ضابطے یا معاہدے کی بنا پر ریاست نام کا اعتباری شخص کسی حقیقی فرد کو اس کا پابند بناسکتا ہے کہ اس کے گھر میں دو سے زائد بچے نہ پیدا ہوں؟ فرد کی آزادی کے علم بردار کس بنیاد پر ایک اعتباری شخص کےلیے حقیقی فرد کے بستر پر ہونے والے کام میں مداخلت کا حق مانتے ہیں؟ حقیقی فرد اس اعتباری شخص کو کیوں نہیں کہہ سکتا کہ ''میرا بستر ، میری مرضی''؟ ------ پس نوشت: سوال لبرل دوستوں سے ہے۔ اس لیے المورد والے دوست اور ''نان اسلامسٹ'' مولوی خواہ مخواہ خود کو جواب دینے کا پابند فرض نہ کریں۔ شکریہ

##############################
https://web.facebook.com/MMushtaqYusufzai/posts/875967339484658
بچے کتنے اچھے؟ نشر مکرر  ---------- دوست اس پر اسلامی قانون کی راے جاننا چاہتے ہیں۔ بھائیو، کب تک ''ان'' کے سوال کے جواب اسلامی قانون سے مانگوگے؟ کب تک بحث ''ان'' کے ایجنڈے پر کرتے رہوگے؟ کبھی تو ''ان'' سے یہ سوال بھی کرلو کہ کسی ''حقیقی فرد'' کے کتنے بچے ہونے چاہئیں، یہ طے کرنے کا اختیار ''ریاست'' نامی اعتباری شخص کو کس نے دیا ہے؟ کس اصول، ضابطے یا معاہدے کی بنا پر ریاست نام کا اعتباری شخص کسی حقیقی فرد کو اس کا پابند بناسکتا ہے کہ اس کے گھر میں دو سے زائد بچے نہ پیدا ہوں؟ فرد کی آزادی کے علم بردار کس بنیاد پر ایک اعتباری شخص کےلیے حقیقی فرد کے بستر پر ہونے والے کام میں مداخلت کا حق مانتے ہیں؟ حقیقی فرد اس اعتباری شخص کو کیوں نہیں کہہ سکتا کہ ''میرا بستر ، میری مرضی''؟ ------ پس نوشت: سوال لبرل دوستوں سے ہے۔ اس لیے المورد والے دوست اور ''نان اسلامسٹ'' مولوی خواہ مخواہ خود کو جواب دینے کا پابند فرض نہ کریں۔ شکریہ

##############################
https://web.facebook.com/MMushtaqYusufzai/posts/876849246063134
حقوق انسانی کے عالمی دن کے موقع پر موقع کی مناسبت سے ہم برادر محترم عمار خان ناصر صاحب کو سالگرہ کی مبارکباد پیش کرتے ہیں۔حقوق انسانی کے عالمی دن کے موقع پر موقع کی مناسبت سے ہم برادر محترم عمار خان ناصر صاحب کو سالگرہ کی مبارکباد پیش کرتے ہیں۔

##############################
https://web.facebook.com/MMushtaqYusufzai/posts/877465852668140
حقوق انسانی کے عالمی دن کے موقع پر آج  یونی ورسٹی آف آزاد جموں و کشمیر میں خصوصی سیمینار میں شرکت کی۔ سیمینار جموں و کشمیر لبریشن سیل نے آرگنائز کیا تھا۔ جناب راجا سجاد صاحب ، جناب ڈاکٹر ادریس عباسی صاحب اور جناب ڈاکٹر عزیز الرحمان صاحب کی پر مغزر گفتگو کے بعد میں نے بھی گفتگو میں حصہ لیا۔ موقع ملا تو کل کچھ تفصیل عرض کر سکوں گا،  ان شاء اللہ۔

##############################
https://web.facebook.com/MMushtaqYusufzai/posts/877461732668552
یونی ورسٹی آف آزاد جموں و کشمیر کے شعبہ قانون کے بورڈ آف سٹڈیز میں برادر محترم جناب ڈاکٹر عزیز الرحمان سمیت شرکت کی۔ عزیز شاگردوں جناب مدثر فدا گردیزی اور حسنات شاہ نے بھرپور کمپنی دی اور مہمان نوازی میں کوئی کسر نہیں چھوڑی۔ رات جناب ڈاکٹر ادریس عباسی صاحب نے سب مہمانوں کو بہترین ڈنر دیا اور کشمیر کی روایتی ڈشز سے بھرپور تواضع کی۔ اللہ سب کو بہترین اجر دے۔

##############################
https://web.facebook.com/MMushtaqYusufzai/posts/879233265824732
شریعہ اکیڈمی میں علماے کرام کے لیے انسانی حقوق کے بین الاقوامی قانون پر تین روزہ کورس کا آج اختتام ہوا۔ پچاس سے زائد علماے کرام نے اس کورس میں شرکت کی۔

##############################
https://web.facebook.com/MMushtaqYusufzai/posts/879193572495368
وکیلوں اور ڈاکٹروں کی وحشت و بربریت کےلیے عذر خواہی؟  ------------------- بین الاقوامی ریڈ کراس کمیٹی نے ایک تفصیلی تجزیہ The Roots of Behavior in War کے عنوان سے کیا ہے۔ احباب اس کا مطالعہ ضرور کریں۔ اس تجزیے میں دکھایا گیا ہے کہ دوسرے انسانوں کا قتل کرنے والے ، ان سے وحشیانہ سلوک کرنے والے اور اس وحشت و بربریت کو جواز عطا کرنے والے انسان بالکل "عام انسان" ہی ہوتے ہیں اور عام حالات میں ان کے بارے میں سوچا بھی نہیں جاسکتا کہ وہ ایسا کچھ کرگزریں گے۔ پھر کیا ہوتا ہے کہ یہ عام انسان یہ سب کچھ کرگزرتے ہیں؟ اس سوال کا تفصیلی تجزیہ اس مطالعے میں موجود ہے۔ ایک اہم بات جو اس مطالعے سے سامنے آتی ہے وہ یہ ہے کہ اپنے مخالف فریق کو de-humanize کردیا جاتا ہے، گویا وہ تو انسان ہی نہیں ہیں۔ ایک دوسری اہم بات moral disengagement ہے کہ انسان اپنے ضمیر کی آواز کو یہ کہہ کر سلادیتا ہے کہ اس فریق نے ہمارے ساتھ وہ کچھ کیا تھا، یا اس کا یہ کچھ کرنے کا ارادہ ہے!  یہ بات سمجھ میں نہیں آرہی تو لاہور میں وکیلوں اور ڈاکٹروں کی وحشت و بربریت کے بعد دونوں جتھوں کے عذرخواہوں کی پوسٹس دیکھ لیجیے۔

##############################
https://web.facebook.com/MMushtaqYusufzai/posts/879745445773514
اسلامی یونی ورسٹی میں فساد --------------------  دل بہت دکھی ہے۔ ایک قیمتی جان کا ضیاع۔ کئی نوجوان شدید زخمی۔ اسلامی اقدار کی پامالی۔ اور دکھ میں بے انتہا اضافہ کرنے والا یہ احساس کہ اس سب کچھ کو روکنے کےلیے میں کچھ نہیں کرپایا۔ مجھے معلوم ہی نہیں ہوا کہ کب یہ قیامت برپا ہوئی۔ جب معلوم ہوا تب تک بہت زیادہ نقصان ہوچکا تھا اور ہمارے کرنے کےلیے کچھ باقی نہیں تھا۔ پچھلے سوا سال سے میں فیصل مسجد کیمپس میں ہوتا ہوں کیونکہ مجھے شریعہ اکیڈمی کی ذمہ داری دی گئی ہے جس کے دفاتر فیصل مسجد کیمپس میں ہیں۔ پھر بھی ہفتے میں ایک دن شام کے وقت کلاس کےلیے میں نیو کیمپس آتا ہوں تاکہ طلبہ کے ساتھ تعلق جڑا رہے۔ کل شریعہ اکیڈمی میں مفتیانِ کرام کےلیے تین روزہ کورس کے اختتام کے بعد شام کے وقت میں نے بچوں کے ساتھ تھوڑا وقت باہر گزارا اور اس کے بعد گھر آکر کام میں لگ گیا۔ بہت دنوں بعد نسبتا فراغت تھی، اس لیے ایک ادھورے مقالے پر کام شروع کیا۔ میری اچھی یا بری عادت ہے کہ میں موبائل کو سائلنٹ موڈ پر رکھتا ہوں۔ بہت دیر بعد موبائل پر نظر پڑی تو عزیز دوست ڈاکٹر وٹو صاحب کی کال آرہی تھی۔ انھوں نے بتایا کہ یونی ورسٹی سے نکلتے وقت ان کی گاڑی پر حملہ کیا گیا اور اس کی بیک سکرین توڑ دی گئی۔ وہ چونکہ گھر پہنچ گئے تھے اس لیے میں نے انھیں مشورہ دیا کہ پولیس کے پاس جانے کے بجاے بہتر یہ ہوگا کہ ہم یونی ورسٹی میں ہی اس مسئلے کے تدارک کےلیے کوشش کریں۔ میں نے یونی ورسٹی کی انتظامیہ سے رابطے کےلیے فون کھولا تو معلوم ہوا کہ ایک خاتون ٹیچر کی کال مس ہوئی تھی اور ان کا میسج آیا ہوا تھا جس میں انھوں نے صورتحال کی سنگینی کا بتایا تھا۔ اس کے بعد کئی لوگوں سے رابطہ کیا تو معلوم ہوا کہ بہت دیر ہوچکی ہے اور بہت بڑا سانحہ رونما ہوچکا ہے۔ اب تک کی معلومات کے مطابق یہ اس واقعے کو تصادم کہنا غلط ہے کیونکہ یہاں ایک تنظیم، بلکہ تنظیموں کے مجموعے نے، ایک اور تنظیم کے پروگرام پر دھاوا بول کر توڑ پھوڑ اور پتھراو کے علاوہ سیدھی فائرنگ کی ہے۔  اس سے مجھے یاد آیا کہ پچھلے سال مارچ میں کلچرل ویک کے موقع پر ان تنظیموں کی کونسل نے ثقافتی پروگرام منعقد کیا تھا اور اس پر جمعیت کی جانب سے دھاوا بولنے کا خدشہ تھا۔ چنانچہ ہاسٹل پرووسٹ، سٹوڈنٹ ایڈوائزر اور دو وائس پریزیڈنٹ صاحبان میرے آفس میں آئے (اس وقت میں لا ڈیپارٹمنٹ کا چیئرمین تھا) اور مجھے کہا کہ دونوں طرف کے طلبہ آپ کا بہت لحاظ کرتے ہیں، اس لیے آپ ہمارے ساتھ پروگرام میں جا کر صورتحال کو قابو کرنے میں مدد دیں۔ میں اور ڈاکٹر وٹو صاحب ان کے ساتھ گئے۔ ہم نے جمعیت کے ذمہ داران کو بھی بلا کر انھیں کسی قسم کی کارروائی سے روکا اور پھر جا کر پروگرام میں بیٹھ گئے اور وہاں طلبہ میں کسی سے گزارش کی، کسی کو نصیحت کی، کسی کو سرزنش کی اور کسی کو زبردستی روکا اور اللہ ان سب کو جزاے خیر دے کہ انھوں نے ہماری لاج رکھ لی اور کسی قسم کی بدمزگی کے بغیر پروگرام اختتام پذیر ہوا۔ کوئی تصادم نہیں ہوا۔ بار بار احساس ہوتا ہے کہ کاش اس دفعہ بھی ہم پیش بندی کرلیتے۔ کاش ہم طرفین کو سمجھاتے۔ کاش ہم درمیان میں آتے۔ یہ احساس بہت تکلیف دہ ہے کہ اتنا کچھ ہوا اور مجھے معلوم بھی نہیں ہوسکا، نہ میں اسے روکنے کےلیے کچھ کرسکا۔ اللہ مجھے معاف کردے اور ہم سب پر رحم کرے۔ یہ اسلامی یونی ورسٹی کی تاریخ کا بدترین سانحہ ہے۔ یہاں کبھی اسلحہ استعمال نہیں کیا گیا تھا۔ 2009ء میں اسلامی یونی ورسٹی پر دو خودکش حملے ہوئے تھے لیکن وہ بیرونی حملہ آور تھے۔ اس بار خون اپنوں نے بہایا ہے۔ جن کا خون بہا ہے وہ بھی اپنے ہیں، جنھوں نے خون بہایا ہے وہ بھی اپنے ہیں لیکن بدقسمتی سے اپنے پرائے اور جائز و ناجائز کی تمیز کھو بیٹھے ہیں۔ تکلیف اس وجہ سے بہت زیادہ ہے۔

##############################
https://web.facebook.com/MMushtaqYusufzai/posts/880885335659525
کیا بچے کو سزا دی جاسکتی ہے؟ --------------------------- ہمارے معاشرے میں مدارس اور سکولوں کے علاوہ گھروں میں بھی بچوں کو سخت سزادینا کوئی انوکھی بات نہیں۔ سوال یہ ہے کہ کیا اسلامی قانون کی رو سے والدین یا اساتذہ کویہ اختیار ہے کہ وہ بچوں کو سزا دے سکیں؟ فقہاے کرام اس مسئلے کو یوں دیکھتے ہیں کہ کیا بچے میں اہلیۃ العقوبۃ (سزا اٹھانے کی اہلیت) ہوتی ہے ؟ اس کا جواب وہ نفی میں دیتے ہیں۔ امام سرخسی نے تصریح کی ہے کہ سزا کی اہلیت کےلیے عقل اور بلوغت کی شرط ہے ۔ اس وجہ سے پاگل شخص کی طرح بچے کو بھی سزا نہیں دی جاسکتی۔  تاہم بعض لوگ فقہ کی کتب میں 'تعزیر' کا لفظ دیکھ کر اس غلط فہمی میں مبتلا ہوجاتے ہیں کہ فقہاے کرام کے نزدیک بچے کو تعزیر دینا جائز ہے۔ اس مسئلے کی وضاحت ضروری ہے۔  استقرا سے معلوم ہوتا ہے کہ فقہ کی کتب میں تعزیر کا لفظ تین مفاہیم میں استعمال ہوتا ہے:  1۔ جب وہ بعض جرائم کی سزا پر تعزیر کا اطلاق کرتے ہیں اور کہتے ہیں کہ اس کی مقدار مقرر کرنے کا اختیار حکمران یا قاضی کے پاس ہے تو اس سے مراد 'سیاسہ' ہے  اور سیاسہ کے متعلق فقہاے کرام نے تصریح کی ہے کہ یہ سزا حق الامام ، یعنی حکمران کے حق، کی خلاف ورزی پر دی جاتی ہے۔ یہ بھی فقہاے کرام نے تفصیل سے واضح کیا ہے کہ حکمران کا یہ حق اس کا ذاتی حق نہیں ہوتا بلکہ لوگوں کے وکیل اور نمائندے کے طور پر اسے یہ حق حاصل ہوتا ہے۔ اس لیے اس سزا کا تعلق عام فوجداری قانون سے ہے۔  2۔ حدود کی بحث میں بسا اوقات فقہاے کرام ذکر کرتے ہیں کہ کسی شرط کی عدم موجودگی کی وجہ سے ، یا کسی قانونی رکاوٹ کی وجہ سے (جسے اصطلاحاً شبہ کہا جاتا ہے) ، حد کی سزا نہیں دی جاسکتی تو قاضی تعزیر کی سزا دے سکتا ہے ۔ یہاں بھی لفظ تعزیر سیاسہ کے مفہوم میں استعمال ہوتا ہے۔ البتہ اس تعزیر اور اول الذکر تعزیر میں فرق یہ ہوتا ہے کہ یہاں تعزیر کی مقدار حد سے زیادہ نہیں ہوسکتی جبکہ اول الذکر امور میں وہ تعزیر کے طور پر سزاے موت بھی دی جاسکتی ہے ۔  تعزیر کی یہ قسم بھی فوجداری قانون کا حصہ ہے ۔  3۔ تعزیر کا لفظ فقہاے کرام بعض اوقات تادیب اور تربیت کے مفہوم میں استعمال کرتے ہیں ۔ یہ وہ تعزیر جس کے متعلق وہ بتاتے ہیں کہ یہ بھلے برے کی تمیز کی عمر تک پہنچنے والے عمر کے بچے کو دی جاسکتی ہے ۔ (تعزیر کی ان تین قسموں کی تفصیل کےلیے دیکھیےراقم کا مقالہ بعنوان:  The Doctrine of Siyasah in the Hanafi Criminal Law and Its Relevance for the Pakistani Legal System) تعزیر کی اس تیسری قسم کے متعلق چند اصول نوٹ کرنا ضروری ہے :  1۔ یہ کہ یہ سزا نہیں بلکہ تادیب یا ڈسپلن کرنا ہے ۔ امام کاسانی نے تصریح کی ہے :  و ذلک بطریق التھذیب و التادیب ، لا بطریق العقوبۃ ، لانھا تستدعی الجنایۃ ، و فعل الصبی لا یوصف بکونہ جنایۃ ۔  (یہ تہذیب اور تادیب کے طور پر ہے ، نہ کہ سزا کے طور پر کیونکہ سزا کےلیے جرم کا ہونا ضروری ہے اور بچے کے فعل کو جرم نہیں کہا جاسکتا۔)  آگے وہ مزید تصریح کرتے ہیں کہ جو بچہ تمیز کی عمر تک نہ پہنچا ہو وہ تادیب کی اہلیت بھی نہیں رکھتا:  بخلاف المجنون والصبی الذی لا یعقل لانھما لیسا من اہل العقوبۃ و لا من اھل التادیب۔  (پاگل اور اس بچے کو جو عقل نہیں رکھتا، اسے یہ تعزیر نہیں دی جاسکتی کیونکہ یہ دونوں نہ سزا کی اہلیت رکھتے ہیں اور نہ ہی تادیب کی۔ )  2۔ یہ کہ چونکہ یہ تعزیر سزا نہیں بلکہ محض تادیب کےلیے ہے ، اس لیے تادیب دینے والا نہ ہی زیادہ زور سے مار سکتا ہے (جسے اصطلاحاً 'ضرب فاحش' کہتے ہیں) اور نہ ہی تادیب کے مقصد سے چھڑی کا استعمال کرسکتا ہے۔ علامہ شامی نے تصریح کی ہے:  والمراد: ضربہ بید ، لا بخشبۃ ۔  (مراد ہاتھ سے مارنا ہے نہ کہ لکڑی سے۔)  3۔ یہ کہ اگر ہڈی ٹوٹ جائے یا جلد پھٹ جائے یا جلد پر نشان آجائیں تو یہ ضرب فاحش ہے جسے تادیب نہیں کہا جاسکتا ، بلکہ یہ جرم ہے۔ علامہ شامی کہتے ہیں : و ھوالذی یکسر العظم اور یخرق الجلد او یسودہ ۔  4۔ یہ کہ چونکہ تادیب محض مباح امر ہے ،نہ کہ واجب، اس لیے اسے اس طریقے سے کیا جانا لازم ہے کہ کسی کو نقصان نہ پہنچے ۔  علامہ حصکفی کہتے ہیں: تادیبہ مباح فیتقید بشرط السلامۃ ۔  چنانچہ اگر اس تادیبی کارروائی میں حد سے تجاوز کیا گیا (ضرب فاحش کی صورت ہوئی ) یا کوئی اور نقصان پہنچا تو الٹا یہ تادیبی کارروائی کرنے والا تعزیری سزا کا مستحق ہوجاتا ہے ۔ علامہ تمرتاشی کہتے ہیں:  ادعت علی زوجھا ضرباً فاحشاً وثبت ذلک علیہ، عزر۔ کما لوضرب المعلم الصبی ضرباً فاحشاً۔  (بیوی نے شوہر پر ضرب فاحش کا دعوی کیا اور یہ اس کے خلاف ثابت ہوا تو اسے تعزیر دی جائے گی ، جیسے اس صورت میں کیا جائے گا جب استاد نے بچے کو ضرب فاحش دی ۔)  اسی طرح علامہ ابن الہمام نے تصریح کی ہے کہ اگر تادیب کے نتیجے میں بچے کی موت واقع ہوجاتی ہے تو اس کی دیت واجب ہوتی ہے ۔ (المعلم اذا ادب الصبی فمات منہ ، یضمن۔ )  5۔ یہ کہ دیت کی معافی کا اختیار تو ورثا کو حاصل ہے لیکن جو تعزیری سزا یہاں ذکر کی گئی ہے اس کے بارے میں ذرا تامل سے معلوم ہوجاتا ہے کہ وہ اوپر مذکور پہلی قسم کی تعزیر ہے جس پر سیاسہ کے اصولوں کا اطلاق ہوتا ہے کیونکہ یہ باقاعدہ سزا ہے اور اسے قاضی ہی نافذ کرسکتا ہے۔ یہ بھی واضح ہے کہ اگر یہ سیاسہ ہے تو اس کی معافی کا اختیار بچے کے ورثا کے پاس نہیں بلکہ قاضی یا حکمران کے پاس ہےجو مناسب سمجھے تو یہ تعزیری سزا معاف کرسکتا ہے اور مناسب سمجھے تو ورثا کی معافی کے باوجود یہ سزا نافذ کرسکتا ہے۔  ھذا ما عندی ، والعلم عند اللہ ۔ ------------ نشر مکرر

##############################
https://web.facebook.com/MMushtaqYusufzai/posts/882446168836775
ڈاکٹروں اور وکیلوں کی لاقانونیت کے ہنگام -------- ہم نے یہ کتاب بغور پڑھی اور اس نتیجے پر پہنچے کہ فریقین پر اس کتاب کا مطالعہ لازم ہے، اور اگر وہ پڑھے بغیر ہی ڈاکٹر یا وکیل بنے رہنا چاہتے ہیں تو عوام الناس پر لازم ہے کہ وہ  یہ کتاب پڑھ لیں تاکہ فریقین کے شر سے خود کو حتی الامکان محفوظ رکھنے کی کوشش بھی کریں اور فریقین کو شبہے کا ممکنہ فائدہ بھی دے سکیں۔

##############################
https://web.facebook.com/MMushtaqYusufzai/posts/882890215459037
آپ خواہ کتنے ہی اونچے ہوں،  قانون آپ سے اوپر ہے! -------- چیف جسٹس آرمی چیف سےآپ خواہ کتنے ہی اونچے ہوں،  قانون آپ سے اوپر ہے! -------- چیف جسٹس آرمی چیف سے

##############################
https://web.facebook.com/MMushtaqYusufzai/posts/883518032062922
مستقبل کے سیاسی منظرنامے کےلیے میں نے تین فیصلوں کا ذکر کیا تھا۔ دو آگئے ہیں،  تیسرا اسی ہفتے آئے گا، ان شاء اللہ۔مستقبل کے سیاسی منظرنامے کےلیے میں نے تین فیصلوں کا ذکر کیا تھا۔ دو آگئے ہیں،  تیسرا اسی ہفتے آئے گا، ان شاء اللہ۔

##############################
https://web.facebook.com/MMushtaqYusufzai/posts/883469522067773
پرویز مشرف کو سزاے موت! جسٹس وقار سیٹھ کو سلام!پرویز مشرف کو سزاے موت! جسٹس وقار سیٹھ کو سلام!

##############################
https://web.facebook.com/MMushtaqYusufzai/posts/884268185321240
"آپ میری جگہ ہوتے تو کیا کرتے؟" مشرف "میں آپ کی جگہ ہوتا کیوں؟ اور آپ بھی اپنی جگہ پر رہتے تو اس مخمصے میں کیوں پڑتے؟" مجید نظامی"آپ میری جگہ ہوتے تو کیا کرتے؟" مشرف "میں آپ کی جگہ ہوتا کیوں؟ اور آپ بھی اپنی جگہ پر رہتے تو اس مخمصے میں کیوں پڑتے؟" مجید نظامی

##############################
https://web.facebook.com/MMushtaqYusufzai/posts/884259468655445
انھیں خط میں لکھا کہ دل مضطرب ہے، جواب ان کا آیا: محبت نہ کرتے! تمھیں دل لگانے کو کس نے کہا تھا؟ بہل جائے گا دل بہلتے بہلتےانھیں خط میں لکھا کہ دل مضطرب ہے، جواب ان کا آیا: محبت نہ کرتے! تمھیں دل لگانے کو کس نے کہا تھا؟ بہل جائے گا دل بہلتے بہلتے

##############################
https://web.facebook.com/MMushtaqYusufzai/posts/885133601901365
مضطرب لوگوں کو مفت مشورہ جسٹس کھوسہ ریٹائر ہورہے ہیں۔ جسٹس وقار ابھی رہیں گے۔ پروپیگنڈا جسٹس وقار کے خلاف کریں۔مضطرب لوگوں کو مفت مشورہ جسٹس کھوسہ ریٹائر ہورہے ہیں۔ جسٹس وقار ابھی رہیں گے۔ پروپیگنڈا جسٹس وقار کے خلاف کریں۔

##############################
https://web.facebook.com/MMushtaqYusufzai/posts/884783811936344
عمران خان کو رہا کردو؟ ------------------ ہمارے دوست نعیم جان نے یہ نعرہ بلند کیا ہے لیکن ہم اس کی تائید کرنے سے اس وقت تک قاصر رہیں گے جب تک خود عمران خان میں اتنا حوصلہ پیدا نہ ہو کہ وہ کم از کم وزیر اعظم ہاؤس کی دیوار پر رات کی تاریکی میں یہ نعرہ لکھ سکے، جیسے بھٹو صاحب کے دور میں مرحوم صدر فضل الٰہی ایوان صدر کی دیوار پر لکھا کرتے تھے۔

##############################
https://web.facebook.com/MMushtaqYusufzai/posts/886156838465708
حضرت مولانا نے مشرف کے خلاف فیصلے پر کیا ارشاد فرمایا ہے؟ کوئی دوست رہنمائی کرسکیں گے؟حضرت مولانا نے مشرف کے خلاف فیصلے پر کیا ارشاد فرمایا ہے؟ کوئی دوست رہنمائی کرسکیں گے؟

##############################
https://web.facebook.com/MMushtaqYusufzai/posts/886074105140648
جسٹس وقار کے خلاف ریفرنس ہو، یا مشرف کے خلاف فیصلے کو منسوخ کرنا ہو، جانا تو عدلیہ کے پاس ہی ہوگا۔جسٹس وقار کے خلاف ریفرنس ہو، یا مشرف کے خلاف فیصلے کو منسوخ کرنا ہو، جانا تو عدلیہ کے پاس ہی ہوگا۔

##############################
https://web.facebook.com/MMushtaqYusufzai/posts/886922615055797
کلبھوشن کیس کا ایک اہم نکتہ --------------- اس کیس میں ایک اہم سوال یہ تھا کہ کلبھوشن کو فوجی عدالت نے سزا سنائی ہے تو  کیا اس میں انصاف کے تقاضے پورے کیے گئے یا نہیں؟ بھارت کا موقف یہ تھا کہ سزا عدل و انصاف کے تقاضے پامال کرکے دی گئی ہے۔ پاکستان کا موقف یہ تھا کہ اگر کبھی کسی فوجی عدالت کی جانب سے قانون کے کسی اصول کو نظرانداز کرکے سزا سنائی گئی ہے تو ہمارے اعلی عدالتیں اس سزا کو ختم کردیتی ہیں ۔ اس ضمن میں پاکستان کی جانب سے خصوصاً پشاور ہائی کورٹ کے اس فیصلے کا حوالہ دیا گیا جس میں فوجی عدالتوں کی جانب سے دی گئی  70 سے زائد سزاؤں کو منسوخ کردیا گیا تھا۔ اس سے پاکستان نے استدلال کیا کہ ہمارا عدالتی نظام عدل و انصاف کے تقاضے پورے کرنے کی صلاحیت رکھتا ہے اور وہ فوجی عدالتوں کی سزاؤں کو بھی منسوخ کرسکتا ہے ، اگر ان سزاؤں میں قانون کی خلاف ورزی ہوئی ہو۔ ملاحظہ کیجیے، بین الاقوامی عدالتِ انصاف کے فیصلے کا پیرا 130:  Pakistan maintains that the appropriate remedy in this case would be, at most, effective review and reconsideration of the conviction and sentence of the accused, taking into account the potential effects of any violation of Article 36 of the Vienna Convention. It refers to the decision rendered by the Peshawar High Court in 2018, which set aside more than 70 convictions and sentences handed down by military courts. It contends that its domestic legal system provides for an established and defined process whereby the civil courts can undertake a substantive review of the decisions of military tribunals, in order to ensure procedural fairness has been afforded to the accused, and that its courts are well suited to carrying out a review and reconsideration that gives full weight to the effect of any violation of Article 36 of the Vienna Convention. بین الاقوامی عدالتِ انصاف نے پاکستان کی اس دلیل کو تسلیم کیا اور اس کےلیے اس نے پشاور ہائی کورٹ کے اس فیصلے سے یہ اہم اقتباس بھی نقل کیا کہ وہ چار صورتوں میں فوجی عدالتوں کے فیصلوں میں مداخلت کرسکتی ہے:  اگر استغاثے کے پاس کوئی ثبوت نہ ہو؛  اگر ثبوت ناکافی ہو؛  اگر فوجی عدالت کے پاس اختیارِ سماعت نہ ہو؛  حقائق یا قانون کی روشنی میں بدنیتی معلوم ہو۔ملاحظہ کیجیے پیرا 142:   The Court takes note of the decision of the Peshawar High Court in 2018. The High Court held that it had the legal mandate positively to interfere with decisions of military courts “[i]f the case of the prosecution was based, firstly, on no evidence, secondly, insufficient evidence, thirdly, absence of jurisdiction, finally malice of facts & law” (Abdur Rashid et al. v. Federation of Pakistan, High Court of Peshawar, Writ Petition 536-P of 2018, 18 October 2018, pp. 147-148). The Government of Pakistan has appealed the decision and the case was still pending at the close of the oral proceedings in the present case. آگے بین الاقوامی عدالتِ انصاف نے پھر یاد دلایا ہے کہ پاکستان کے وکیل نے عدالت کو یقین دلایا ہے کہ پاکستان کی اعلی عدالتیں انصاف کے تقاضے پورے کرنے کےلیے فوجی عدالتوں کے فیصلوں پرمؤثر نظر ثانی کرتی ہیں اور اس ضمن میں اس نے پشاور ہائی کورٹ کے فیصلے کا حوالہ دیا ہے۔ ملاحظہ کیجیے پیرا 145:   Counsel for Pakistan assured the Court that the High Courts of Pakistan exercise “effective review jurisdiction”, giving as an example the decision of the Peshawar High Court in 2018 (see paragraph 142 above). اس یقین دہانی کے بعد ہی عدالت نے کلبھوشن کو پاکستان کی تحویل سے نکالنے کی بھارتی استدعا مسترد کی اور پاکستان کو کہا کہ وہ کلبھوشن کے خلاف فیصلے پر اعلی عدالتوں کی نظرثانی کا انتظام کرے۔  ------------ تو میرے محب وطن دوستو! اس وقت صرف یہ یاد دلانا ہے کہ پشاور ہائی کورٹ کا یہ فیصلہ اسی جج نے لکھا تھا جسے اب آپ دماغی مریض کہہ رہے ہیں اور جسے اب آپ طالبان کا پشتیبان ثابت کرنا چاہتے ہیں ۔  کوئی شرم، کوئی حیا؟

##############################
https://web.facebook.com/MMushtaqYusufzai/posts/886572488424143
وکلا صاحبان رہنمائی فرمائیں۔ خصوصی عدالت فیصلہ کرکے سبکدوش ہوچکی۔ اب اس کے جج کی توہین پر کون سی عدالت کارروائی کی مجاز ہے؟وکلا صاحبان رہنمائی فرمائیں۔ خصوصی عدالت فیصلہ کرکے سبکدوش ہوچکی۔ اب اس کے جج کی توہین پر کون سی عدالت کارروائی کی مجاز ہے؟

##############################
https://web.facebook.com/MMushtaqYusufzai/posts/888354541579271
ڈاکٹر اشرف غنی کے دوبارہ انتخاب پر افغان ملت کو دلی مبارک بادڈاکٹر اشرف غنی کے دوبارہ انتخاب پر افغان ملت کو دلی مبارک باد

##############################
https://web.facebook.com/MMushtaqYusufzai/posts/887800071634718
کئی دن کی تاخیر سے ہی سہی، حضرت مولانا کا مشرف پھانسی فیصلے پر رد عمل تمام سیاست دانوں سے بہتر ہے۔ سلام عقیدت قبول کیجیے۔کئی دن کی تاخیر سے ہی سہی، حضرت مولانا کا مشرف پھانسی فیصلے پر رد عمل تمام سیاست دانوں سے بہتر ہے۔ سلام عقیدت قبول کیجیے۔

##############################
https://web.facebook.com/MMushtaqYusufzai/posts/889729488108443
جنید حفیظ کیس کا فیصلہ ---------------- 77 صفحات پر مشتمل فیصلہ پڑھا۔ جو سوال مجھے مسلسل تنگ کرتا رہا وہ یہ ہے کہ صرف میڈیا پر ہی نہیں مقدمے میں بھی دفاع کی جانب سے "سازش، سازش، سازش" پر ہی کیوں زور دیا گیا؟ یہ دفاع کا کون سا طریقہ تھا؟ ثبوت اور شواہد کے رد پر فوکس کیوں نہیں کیا گیا؟ اور دفاع کی جانب سے یہ رویہ ہو تو عدالت کے پاس سزا سنانے کے سوا کیا آپشن بچتا ہے؟  اگر سازش ہی ہے تو سازش ان لوگوں نے کی ہے جنھوں نے جنید حفیظ کو استعمال کیا ہے، ٹشو پیپر کی طرح۔

##############################
https://web.facebook.com/MMushtaqYusufzai/posts/889811984766860
برونائی دار السلام کے سفیر کے ساتھ باہمی دلچسپی کے امور پر تبادلہ خیال کے بعد شریعہ اکیڈمی کی کتب اور سووینئر دیتے ہوئے

##############################
https://web.facebook.com/MMushtaqYusufzai/posts/890894541325271
جن کی تاریخِ پیدایش 25 دسمبر مشہور ہے۔ ------------------------------------------ ان میں سیدنا مسیح علیہ السلام کے متعلق تو یقین سے کہا جاسکتا ہے کہ یہ ان کی تاریخِ پیدایش نہیں ہے۔  قائدِ اعظم کے متعلق گمانِ غالب یہ ہے کہ صحیح ہے ۔  میاں صاحب کے معاملے میں قطری شہزادے کا خط درکار ہے ۔ -------- نشر مکرر

##############################
https://web.facebook.com/MMushtaqYusufzai/posts/890878207993571
مسیح علیہ السلام کی تعلیم: قانون اور حکمت کا بہترین امتزاج --------------------- قرآن کریم میں کئی مقامات پر مسیح علیہ السلام کے متعلق آیا ہے کہ آپ کتاب و حکمت اور تورات و انجیل کی تعلیم دینے آئے تھے (یعلمھم الکتٰب و الحکمۃ و التوراۃ و الانجیل)۔ مولانا اصلاحی کا موقف ہے کہ کتاب و حکمت اور تورات و انجیل کے درمیان واو تفسیری ہے اور "یعنی" کے مفہوم میں ہے۔ چنانچہ کتاب سے مراد تورات اور حکمت سے مراد انجیل ہے۔  اس لحاظ سے دیکھیں تو مسیح علیہ السلام انبیاے بنی اسرائیل کے سلسلۃ الذھب کی آخری کڑی کے طور پر نظر آتے ہیں۔ چنانچہ آپ کی تعلیم میں حکمت اپنی انتہا پر نظر آتی ہے۔ آپ کے مخاطبین میں جنھوں نے آپ کا انکار کیا انھوں نے تو کیا، لیکن جنھوں نے آپ کی اتباع کا دعوی کیا ان میں بھی بہت سے ایسے نکلے جنھوں نے آپ کی تعلیم کا رشتہ تورات کے ساتھ منقطع کرلیا اور بس صرف اخلاقی تعلیمات کو ہی دین کا حاصل سمجھنے لگے۔ (معلوم ہے کہ پولس نے پہلے تورات میں ختنے کے حکم سے "غیر قوموں" کے لیے جزوی اور وقتی استثنا مانگا اور پھر بالآخر تورات کی منسوخی کا دعوی کیا، بلکہ شریعت کو لعنت تک کہنے لگا۔)  آج بھی بہت سے لوگ آپ کو نظر آئیں گے جو مسیح علیہ السلام کی تعلیمات سے مرضی کے اقتباسات نقل کرکے بتائیں گے کہ مسیح علیہ السلام "ظاہر بین فقیہوں اور فریسیوں" کے خلاف کیا کچھ کہتے رہے لیکن یہ نہیں بتائیں گے کہ مسیح علیہ السلام کے مشہور پہاڑی وعظ کا پہلا موضوع ہی یہ تھا کہ زمین و آسمان ٹل جائیں گے لیکن اللہ کا قانون باقی رہے گا اور یہ کہ وہ شریعت کو منسوخ کرنے نہیں آئے۔ وہ صاف الفاظ میں بتاتے ہیں کہ میں تورات کو منسوخ کرنے نہیں بلکہ پورا کرنے آیا ہوں۔  یاد رکھیے: مسیح علیہ السلام کی اخلاقی تعلیمات کا سہارا لے کر اللہ کی شریعت سے جان چھڑانے والوں کا جرم کسی طرح ان "ظاہر بین فقیہوں اور فریسیوں" سے کم نہیں جو شریعت کے بعض احکام سے چمٹے ہوئے تھے لیکن بعض دیگر احکام توڑنے میں بے باک تھے۔ آخری بات: شریعت کو "چند احکام" تک محدود کرنے اور باقی زندگی کےلیے "اخلاقی زاویۂ نظر" کا پروجیکٹ محمد رسول اللہ ﷺ کی شریعت کےلیے اتنا ہی خطرناک ہے جتنا پولس کا پروجیکٹ موسی علیہ السلام کی شریعت کےلیے ثابت ہوا ۔

##############################
https://web.facebook.com/MMushtaqYusufzai/posts/891564231258302
امریکا کے بانی کیسا امریکا چاہتے تھے؟ --------------------------- امریکا نے 4 جولائی 1776ء کو برطانیہ سے آزادی کا اعلان اس بنیاد پر کیا کہ:  All men are created equal. اس جملے کا آج ترجمہ یہ کیا جاتا ہے کہ: تمام انسان برابر ہیں۔ تاہم جن "بانیانِ امریکا" نے یہ اعلان کیا تھا، وہ اس سے وہی مراد لیتے تھے جو الفاظ کا ظاہری مفہوم ہے، یعنی: تمام مرد برابر ہیں۔ امریکا نے عورتوں کو ووٹ کا حق بہت بعد میں دیا۔ بلکہ وہ اس سے مزید یہ مراد لیتے تھے کہ: تمام سفید فام مرد برابر ہیں۔ امریکا نے تقریباً ایک صدی بعد اور ایک خونریز خانہ جنگی سے گزرنے کے بعد سیاہ فام غلاموں کی خرید و فروخت ناجائز قرار دے کر غلامی کا خاتمہ کیا۔ پھر بھی قانونی نظام میں سیاہ فام اور سفید فام امریکیوں کی الگ الگ حیثیت ختم کرنے میں امریکا کو مزید سو سال لگے۔ اس کے پچاس سال بعد آج بھی امریکا میں سیاہ فام اور سفید فام نسلوں میں ایک سطح پر کشمکش پائی جاتی ہے۔ کیا آج امریکا میں کوئی یہ کہہ سکتا ہے کہ چونکہ امریکا کے بانیان صرف سفید فام مردوں کی برابری کے قائل تھے ، اس لیے امریکا میں مردوں اور عورتوں کی برابری یا سفید فام اور سیاہ فام نسلوں کی برابری کا تصور غلط اور بانیانِ امریکا کی خواہشات کے خلاف ہے؟  ---------------------- البتہ پاکستان میں ہر دوسرے تیسرے مہینے سوشل میڈیا پر ضرور یہ بحث ہوتی رہے گی کہ قائد اعظم کیسا پاکستان چاہتے تھے؟ بھائیو! قائد اعظم جیسا بھی پاکستان چاہتے تھے، ہمیں اس کی فکر کی ضرورت نہیں۔ انھوں نے ہمیں الگ ملک دے دیا۔ یہ بہت بڑا احسان ہے۔ اس لیے میں تقریباً روزانہ ان کےلیے دعا کرتا ہوں کہ اللہ تعالیٰ انھیں بہترین اجر سے نوازے۔ اس کے بعد ہمارے لیے سوچنے کی بات یہ ہے کہ اللہ کیا چاہتا ہے کہ ہمارا ملک اور اس کا نظام کیسا ہو؟ --------------------- نشر مکرر

##############################
https://web.facebook.com/MMushtaqYusufzai/posts/891597231255002
شاگرد ہوں تو ایسے! سجاد حمید یوسف زئی اپنے باغ سے مالٹوں کی بوری بھر کر لائے اور ہم نے فورا مالٹے نچوڑنے کا سلسلہ شروع کردیا۔

##############################
https://web.facebook.com/MMushtaqYusufzai/posts/892041801210545
ڈاکٹر سید سلمان ندوی صاحب کے ساتھ کل شریعہ اکیڈمی میں خصوصی نشست، ان شاء اللہ

##############################
https://web.facebook.com/MMushtaqYusufzai/posts/892896061125119
قائد اعظم عالم دین نہیں تھے لیکن ایک بہترین قانون دان اور مسلمانان ہند کے بہترین مزاج شناس یقینا تھے۔ ------ ڈاکٹر سید سلمان ندوی صاحب کی شریعہ اکیڈمی میں پاکستان کی اسلامیت کے موضوع پر فکر انگیز گفتگو

##############################
https://web.facebook.com/MMushtaqYusufzai/posts/892839564464102
مردہ پرست قوم کی مبالغہ آرائی  ------- حد ہوتی ہے، یار۔ محترمہ بے نظیر بھٹو کا قتل انتہائی افسوسناک واقعہ تھا۔ قاتلوں کا اب تک بچا رہنا مزید دکھ کا باعث ہے۔ محترمہ پڑھی لکھی سیاست دان تھیں۔ اپنے معاصر تمام پاکستانی سیاست دانوں سے اچھا بولتی تھیں اور سیاست کے گر کھیلنے میں خوب ماہر تھیں۔ والد اور بھائیوں کی موت اور والدہ کی بیماری کے سبب عمر کا بیشتر حصہ تکلیف اور کرب میں گزارا۔ پیپلز پارٹی ان کی موت کے وقت واحد پارٹی تھی جس کا چاروں صوبوں میں اچھا خاصا ووٹ بینک تھا۔ اللہ زرداری صاحب پر رحم کرے جن کی دن رات انتھک محنت کے نتیجے میں صرف چند سالوں میں ہی اب وہ ایک سندھی قوم پرست پارٹی میں تبدیل ہو چکی ہے۔ لیکن  حکومت جب بھی انھیں ملی، وفاق میں ہو یا صوبوں میں، کرپشن، بد انتظامی، اقربا پروری اور اداروں کی تباہی کے سوا کچھ نہیں کیا۔ اس لیے ان کی برسی کے موقع پر ان کےلیے دعا کرتے ہوئے مودبانہ التجا یہ ہے کہ مبالغہ آرائی سے گریز کریں اور تاریخ مسخ کرنے کی کوشش نہ کریں، بالخصوص غریب عورتوں کے ساتھ پبلسٹی سٹنٹ کے طور پر لی جانے والی تصاویر سے جاگیردارانہ سوشلزم کی بھیانک حقیقت نہ چھپائیں۔ ------ یہ التجا بالخصوص ان مولویوں سے ہے جو خود کو خواہ مخواہ جمہوری چیمپین ثابت کرنے کے چکر میں محترمہ کی شان میں قصیدے لکھ رہے ہیں۔ جی، شروع کیجیے سنگ باری۔

##############################
https://web.facebook.com/MMushtaqYusufzai/posts/893901501024575
ٹیچر سکول میں تھا لیکن بدفعلی اس نے مدرسے میں کی۔ لوگ اسے سکول اور مدرسے کی جنگ بنارہے ہیں۔ انا للہ و انا الیہ راجعونٹیچر سکول میں تھا لیکن بدفعلی اس نے مدرسے میں کی۔ لوگ اسے سکول اور مدرسے کی جنگ بنارہے ہیں۔ انا للہ و انا الیہ راجعون

##############################
https://web.facebook.com/MMushtaqYusufzai/posts/893871344360924
مسجد کے مولوی کا نام؟ --------------- بچپن میں ہمارے محلے کی ایک مسجد کے امام "دیر استاد" کے نام سے مشہور تھے کیونکہ وہ دیر سے آئے ہوئے تھے اور عشروں سے ادھر مقیم تھے۔ بہت اچھے عالم تھے اور بہت ہی خوش اخلاق۔ لیکن میرے سمیت ان کے سیکڑوں مقتدیوں کو ان کا نام معلوم نہیں تھا۔ البتہ آج تک ان کی مسجد "دیر استاد صاحب کی مسجد" کے نام سے یاد کی جاتی ہے۔ ایک اور مولوی صاحب، جن کے ساتھ بچپن میں چھے پارے یاد کیا، بہت ہی اعلی اخلاق کے حامل، بہت ہی محبت کرنے والے، بہت ہی شفقت رکھنے والے، "حافظ جی" کے نام سے مشہور تھے۔ آج تک ان کی مسجد "حافظ جی صاحب کی مسجد" کے نام سے جانی جاتی ہے۔ ایسی دسیوں مثالیں اور بھی ہیں۔  یہ تو بڑے لوگ تھے۔ باعمل عالم تھے۔  لیکن اب بھی خیبر پختون خوا میں بہت سی مساجد میں یہی رواج ہے۔ لوگوں کو علم ہی نہیں ہوتا کہ استاد جی کون ہیں، نام تک نہیں جانتے۔ حسن ظن ضرور رکھیے لیکن آنکھیں کھلی رکھنا بہرحال لازم ہے۔ ہمارے ایک استاد صاحب کہا کرتے تھے کہ یہ جو فقہاے کرام نے ولد الحرام کی امامت کے جواز و عدم جواز یا کراہت و عدم کراہت کی بحث کی ہے، اس کے پیچھے اگرچہ مفروضہ یہ تھا کہ لوگوں کی نظر میں اس کی وقعت ہے یا نہیں، لیکن اس سے کم از کم یہ تو معلوم ہوتا ہے کہ مقتدیوں کو امام کی ولدیت اور خاندان کا علم ہونا چاہیے۔

##############################
https://web.facebook.com/MMushtaqYusufzai/posts/895295534218505
"ڈان" کے مالک پر "ریپ" کا الزام ----------------------- عرض ہے کہ پاکستانی قانون کے تحت یہ 'ریپ' نہیں ہے، اگر اس نے کسی مرد کی مرضی کے بغیر دخول فی الدبر کیا ہو۔ یہاں تک کہ اگر کسی عورت کے ساتھ بھی ایسا کیا جائے تو یہ بھی 'ریپ' نہیں ہے۔ مجموعۂ تعزیراتِ پاکستان کی دفعہ 375 کے تحت 'ریپ' صرف اسے کہا جاتا ہے جب کوئی مرد کسی عورت کی مرضی کے خلاف دخول فی القبل کرے۔  جس جرم کا الزام یہاں لگایا جارہا ہے، پاکستانی قانون کی رو سے وہ 'ریپ' نہیں بلکہ 'غیر فطری جرم' (unnatural offence) ہے۔ ملاحظہ کیجیے مجموعۂ تعزیرات پاکستان کی دفعہ 377 ۔  ---------------------- اور ہاں، ڈان کا مالک کوئی مولوی نہیں ہے، نہ ہی اس پر الزام یہ ہے کہ اس نے یہ کام کسی مدرسے میں کیا، نہ ہی اس کا 'شکار' حفظ کرنے والا کوئی بچہ تھا۔ شکریہ۔

##############################
https://web.facebook.com/MMushtaqYusufzai/posts/894459627635429
"توہینِ مذہب کا حق"؟ --------------- پچھلے مہینے جب ناروے میں قرآن جلانے والا واقعہ ہوا تو اس پر ایک مختصر مضمون تحریر کیا تھا۔ برادر محترم جناب عمار خان ناصر نے اسے جنوری 2020ء کے "الشریعہ" میں جگہ دی ہے۔ اللہ تعالیٰ انھیں جزاے خیر دے۔ اس دوران میں جنید حفیظ کو توہینِ مذہب، توہینِ قرآن اور توہینِ رسالت کے جرائم پر سیشن کی عدالت نے سزائیں سنائی ہیں۔ مقدمے سے معلوم ہوتا ہے کہ "سازش، سازش" کی رٹ کے بعد جنید حفیظ کا بنیادی دعوی "اظہار راے کے حق" کا ہی تھا۔ اسے سزائیں سنائی گئیں تو فیس بک پر اس کے عذرخواہوں نے بھی بظاہر "سازش" کی گردان شروع کی لیکن جب کریدا گیا تو بات "اظہار راے کے حق" تک ہی پہنچ گئی۔ اس تناظر میں ایک دفعہ پھر اہل علم سے اس اصل سوال پر بحث کی طرف آنے کی گزارش ہے کہ کیا "جمہوریت اور انسانی حقوق" کو مذہب کی پابندی کرنی ہے یا مذہب پر لازم ہے کہ وہ خود کو جمہوریت اور انسانی حقوق کے ساتھ ہم آہنگ کرلے۔ ------------------ 

##############################
https://web.facebook.com/MMushtaqYusufzai/posts/896163550798370
مزاح کو طعنہ سمجھنے والے  خشک مولویوں کا  نہ مدرسہ ڈسکورسز کچھ بگاڑ سکے  نہ ہی سویمنگ پول مزاج میں کچھ تری لاسکے۔مزاح کو طعنہ سمجھنے والے  خشک مولویوں کا  نہ مدرسہ ڈسکورسز کچھ بگاڑ سکے  نہ ہی سویمنگ پول مزاج میں کچھ تری لاسکے۔

##############################
https://web.facebook.com/MMushtaqYusufzai/posts/895747734173285
مدرسہ ڈسکورسز، سویمنگ پول اور خوئےغلامی  -------------------- مدرسہ ڈسکورسز کے نئے گروپ کے شرکا کی تحریرات اور سرگرمیاں دیکھ کر پھر اطمینان ہوا کہ، ان شاء اللہ، اس پروجیکٹ سے کوئی بڑا شر پیدا نہیں ہونے والا۔ کچھ تو سویمنگ پول اور دیگر آسائشوں پر فریفتہ ہیں اور کچھ اگر لکھنے کی مشق کر بھی رہے ہیں تو وہ خوئے غلامی کے فضائل کے سوا کچھ نہیں۔ سو اس ساری مشق کا فائدہ یہ ہوا کہ مولویوں نے قطر دیکھ لیا، فللہ الحمد۔ ---- نوٹ اس سے کسی کو شاگرام والا لطیفہ یاد آئے تو میں ذمہ دار نہیں ہوں۔

##############################
https://web.facebook.com/MMushtaqYusufzai/posts/896949600719765
خداوند کا سال، بعد از مسیح ، مسیحی تقویم یا عوامی تقویم؟  ------------------- انگریزوں کے دور میں ہمارے ہاں جو کلینڈر رائج کیا گیا ، اس کےلیے پہلے AD کا مخفف استعمال ہوتا تھا جس کا مفہوم تھا : Anno Domini، یعنی In the Year of Our Lord، "ہمارے خداوند کے سال " ؛ اور مفروضہ یہ تھا کہ یہ مسیح کی ولادت کے سال سے شروع ہوتا ہے۔ یوں انھوں نے تاریخ کو دو حصوں میں تقسیم کردیا: مسیح کی آمد سے قبل اور مسیح کی آمد کے بعد۔  گویا اس تقویم کی بنیاد "مسیح کی مرکزیت" (Christ-centric) پر مبنی تاریخ  کا تصور ہے، بالکل اسی طرح جیسے کلاسیکی دور، قرونِ وسطی اور دورِ جدید کی تقسیم "یورپ کی مرکزیت" (Eurocentric) پر مبنی تاریخ کا تصور ہے۔ مسیح کی مرکزیت پر مبنی تاریخ کے تصور میں دیگر امور کے علاوہ ایک مسئلہ یہ تھا کہ مسیح کو "خداوند "بھی مانا جاتا تھااور اسی وجہ سے Anno Domini کی ترکیب بنائی گئی تھی۔   دینی بنیادوں پر اس کی قباحت دیکھ کر ہمارے ہاں بعض انگریزی تعلیم یافتہ افراد نے اپنے تئیں اسے After Departure (of Christ) یعنی "(مسیح کے ) جانے کے بعد "قرار دیا۔ مغربی علوم کی "اسلام کاری" کی کوششوں کی طرح یہ کوشش بھی بس "ایویں" ہی تھی کیونکہ یہ تاریخی لحاظ سے بھی غلط تھی۔ اس تقویم کا مسیح کے "جانے" سے کوئی تعلق نہیں تھا، بلکہ یہ انسانی تاریخ کو مسیح کی آمد سے پہلے اور مسیح کی آمد کے بعد کے دو حصوں میں تقسیم کرتا تھا۔  خود AD اور BC کی تراکیب میں علمی لحاظ سے ایک بڑا مسئلہ تھا کیونکہ تاریخی تحقیق سے معلوم ہوا کہ مسیح علیہ السلام کی پیدائش موجودہ تقویم کے پہلے سال نہیں بلکہ اس سے چار سال قبل ہوا تھا ، یعنی 4 قبل از مسیح (4 BC) میں! چرچ سے حساب میں غلطی ہوئی تھی اور اس کا خمیازہ صدیوں سے سب بھگتتے آرہے ہیں۔ چنانچہ جب مستشرقین نے "علمی مطالعے" (academic study) کا لبادہ اوڑھ کر معروضیت (objectivity) کا نعرہ بلند کیا تو AD  کی جگہ ACE اور BC کی جگہ BCE کی تراکیب استعمال کی جانے لگیں ۔ ACE سے مراد تھی: After Christian Era(مسیحی تقویم کے بعد ) ؛ اور BCE سے مراد تھی : Before Christian Era (مسیحی تقویم سے قبل)۔ یعنی مسیح سے قبل یا بعد نہیں ، بلکہ مسیحی تقویم سے قبل یا بعد۔ (کئی لوگ ACE اور BCE کی جگہ مختصراً CE اور BC لکھتے ہیں۔ مراد یہی ہوتی ہے۔) اگلے مرحلے میں ACE کو After Common Era اور BCE کو Before Common Era کردیا گیا اور یوں مسیحی تقویم کے بجاے اسے "عوامی تقویم" قرار دیا گیا اور اب یہی کہا جاتا ہے کہ یہ تو مذہبی تقویم نہیں بلکہ عام طور پر رائج تقویم ہے۔ یعنی جو قدر مسیحی ہے ، وہ انسانی ہے۔ مسیحیت اور انسانیت کا تلازم قابلِ غور ہے۔   بالکل اسی طرح جیسے پہلی جنگ عظیم میں ترکوں پر الزام لگایا گیا کہ انھوں نے آرمینیا میں مسیحیوں کا قتلِ عام کرکے "مسیحیت کے خلاف جرائم" کا ارتکاب کیا ہے۔ بعد میں اسے "انسانیت کے خلاف جرائم" کا عنوان دیا گیا۔ یا بالکل اسی طرح جیسے امریکا یا کوئی اور مسیحی ریاست کسی اور ریاست کے باشندوں میں کسی خاص گروہ کی مدد کےلیے فوجی حملہ کرے تو اسے "انسانیت کی بنیاد مداخلت" (Humanitarian Intervention) کا عنوان دیا جاتا ہے لیکن مسلمان " و مالکم لا تقاتلون فی سبیل اللہ و المستضعفین " کی بنیاد پر کشمیر کے مظلوموں کی مدد کےلیے اٹھیں تو انھیں فوراً یہ کہہ کر روک دیا جاتا ہے کہ دنیا مذہبی بنیادوں پر جنگ کی اجازت نہیں دے سکتی اور یہ "قومی ریاستوں" کا دور ہے!  کچھ دیر میں مسیحی تقویم کا نیاسال شروع ہونے والا ہے۔ فرصت ملے تو ضرور سوچیے کہ کیا ہم واقعی انسانی تاریخ کو مسیح سے قبل اور مسیح کے بعد کے دور میں تقسیم مان سکتے ہیں؟

##############################
https://web.facebook.com/MMushtaqYusufzai/posts/897760380638687
بجاے اس کے کہ اغوا شدہ وکیل کی بازیابی کی فکر کرتے، الٹا ان کا کیس ہی عدم پیروی کی بنیاد پر خارج کردیا گیا! بار کونسل کہاں ہے؟بجاے اس کے کہ اغوا شدہ وکیل کی بازیابی کی فکر کرتے، الٹا ان کا کیس ہی عدم پیروی کی بنیاد پر خارج کردیا گیا! بار کونسل کہاں ہے؟

##############################
https://web.facebook.com/MMushtaqYusufzai/posts/897745627306829
شمسی تقویم سے بھی مسئلہ نہیں ہے اور سورج سے بھی کوئی دشمنی نہیں ہے۔ تنقید مغربی تصورات کو غیر اقداری اور آفاقی قرار دینے پر ہے۔شمسی تقویم سے بھی مسئلہ نہیں ہے اور سورج سے بھی کوئی دشمنی نہیں ہے۔ تنقید مغربی تصورات کو غیر اقداری اور آفاقی قرار دینے پر ہے۔

##############################
https://web.facebook.com/MMushtaqYusufzai/posts/897903053957753
الائیڈ بینک کی بے ہودہ سروس --------- بینک تو سارے ہی لعنتی ادارے ہیں۔ ریاستی جبر کے نتیجے میں اضطرارا بینک سے معاملے پر مجبور ہیں۔ بیرون ملک سفر کے سلسلے میں سٹینڈرڈ چارٹرڈ کا اکاؤنٹ استعمال کرتا ہوں اور یہ کافروں کا بینک کم از کم بینکاری کی خدمات کے سلسلے میں شکایت کا موقع نہیں دیتا۔ تنخواہ الائیڈ بینک سے آتی ہے اور ہر مہینے کچھ نہ کچھ مسئلہ ہوتا ہے۔ بینکاری ویسے بھی لعنتی کام ہے۔ ساتھ میں بد دیانتی کا تڑکا بھی ہو تو یہ لعنت دوہری ہوجاتی ہے۔ آج یکم جنوری ہے اور اسلام آباد میں الائیڈ بینک کا اے ٹی ایم کارڈ کہیں استعمال نہیں ہوپارہا۔ ہر جگہ سے لنک ڈاون کا میسج آرہا ہے۔ طرفہ تماشا یہ ہے کہ بینک سے ایس ایم ایس بھی آجاتا ہے کہ اتنی کٹوتی ہوگئی ہے۔ ستم بالاے ستم یہ ہے کہ ہیلپ لائن ایک گھنٹے سے زیادہ ہوا مسلسل ٹرائی کررہا ہوں اور وہ بند ہے۔ لعنتی لوگ، لعنتی کام۔ اللہ ہمیں بینکوں سے نجات دلائے اور "اسلامی" بینکاروں کے چنگل میں پھنسنے سے بھی بچائے۔

##############################
https://web.facebook.com/MMushtaqYusufzai/posts/898531803894878
مائی لارڈ، یہ سوال پوچھیے! ------------ کیا آرمی ایکٹ اور متعلقہ رولز اور ریگولیشنز کی کاپی سپریم کورٹ کو فراہم کرنا آفیشل سیکرٹس ایکٹ کی خلاف ورزی ہے جس پر کرنل انعام کو تحویل میں لیا گیا؟  اس سے زیادہ اہم سوال یہ ہے کہ تحویل میں لینے کا طریقہ قانون میں کیا ہے؟ ------ 

##############################
https://web.facebook.com/MMushtaqYusufzai/posts/899276183820440
نون غنوں کا تازہ بیانیہ -------- اگر ہم بوٹ پالشی ہیں تو فلاں بھی تو ہے، بلکہ فلاں ہم سے زیادہ ہے، بلکہ ہم اس سے زیادہ چمکائیں گے۔نون غنوں کا تازہ بیانیہ -------- اگر ہم بوٹ پالشی ہیں تو فلاں بھی تو ہے، بلکہ فلاں ہم سے زیادہ ہے، بلکہ ہم اس سے زیادہ چمکائیں گے۔

##############################
https://web.facebook.com/MMushtaqYusufzai/posts/899889080425817
"مدرسہ ڈسکورسز" کے متعلق چند نکات -------------------- (نوٹ: یہ نکات جولائی 2019ء میں لکھے تھے۔ ڈسکورسز کے تازہ ترین کھیپ میں چند ایک سنجیدہ اہل علم بھی شامل ہیں۔ انھی میں ایک صاحب علم کی تحریر دیکھ کر معلوم ہوا کہ ان کی خدمت میں یہ تحریر پھر پیش کرنی چاہیے۔ شاید کہ اتر جائے ترے دل میں مری بات!) -------------------- پہلی بات یہ ہے کہ یہ کوئی "سازش" نہیں ہے نہ ہی اس کے کچھ "خفیہ مقاصد" ہیں۔ کوئی بھی شخص ذرا سی محنت کرکے متعلقہ یونی ورسٹی کی ویب سائٹ سے اس پروجیکٹ کے اہداف کے متعلق بنیادی معلومات حاصل کرسکتا ہے۔ دوسری بات یہ ہے کہ اس پروجیکٹ کا مقصد وہ بھی نہیں ہے جو ہمارے بعض بزرگ اپنے حسنِ ظن کی بنیاد پر فرض کیے ہوئے ہیں۔ ظاہر ہے کہ کسی مسیحی کیتھولک یونی ورسٹی کو کیا پڑی ہے کہ وہ مسلمانوں کو جدید الحاد اور اعتقادی چیلنجز سے نبرد آزما ہونے کے گر سکھائے اور ان کےلیے جدید علم کلام کی تشکیل میں مدد دے۔ یہ خواہش ان علماے کرام کی ہوسکتی ہے جو ان ڈسکورسز کا حصہ بن رہے ہیں، یا اپنے شاگردوں اور منتسبین کو ان کا حصہ بننے دے رہے ہیں، یا اس کی ترغیب دے رہے ہیں، اور یہ خواہش مستحسن ہے لیکن ہے یہ خواہش ہی۔  تیسری بات یہ ہے کہ اس پروجیکٹ پر یقیناً بہت بڑی رقم، وسائل اور وقت کا خرچ کیا جارہا ہے اور سرمایہ دارانہ نظام میں، جہاں مفروضہ یہ ہوتا ہے کہ There is no free lunch، یہ نہیں مانا جاسکتا کہ اتنا کچھ خرچ کرنے والے بغیر کسی (متوقع یا یقینی) فائدے کے اتنا کچھ خرچ کریں گے۔ تاہم یہ اپنی جگہ حقیقت ہے کہ اتنا ہی، بلکہ اس سے کہیں زیادہ، خرچ بہت ساری جامعات پر بھی ہورہا ہے، اداروں پر بھی اور افراد پر بھی۔ دور کیوں جائیں؟ پولیو ویکسینیشن ہی کو لے لیجیے۔ سازشی نظریات تو یہاں بھی بہت سی ہیں لیکن یہ حقیقت ہے کہ پولیو ویکسینیشن کا فائدہ صرف ہمیں ہی نہیں ہورہا، ویکیسین خرچ کرنے والوں کو بھی ہورہا ہے۔ اس کے باوجود ان کے فائدے کی وجہ سے ہمیں ویکسین نہیں چھوڑنی چاہیے بلکہ یہ دیکھنا چاہیے کہ ویکسین میں ہمارا فائدہ ہے یا نقصان اور اگر دونوں ہیں تو ان کا تناسب کیا ہے؟ مدرسہ ڈسکورسز سمیت جو بھی پروجیکٹ مغربی یونی ورسٹیوں یا اداروں سے آئیں، ان میں پیمانہ یہی ہونا چاہیے کہ ان میں ہمارے لیے فائدہ اور نقصان کتنا ہے؟ البتہ فائدہ اور نقصان سے مراد مادی فائدہ اور نقصان نہیں بلکہ دینی، اخلاقی اور علمی فائدہ اور نقصان ہیں۔ چوتھی بات یہ ہے کہ مدرسہ ڈسکورسز کے مواد، موضوعات، طریقِ کار اور افرادِ کار کے متعلق جو کچھ تفصیلات ہمیں ملی ہیں، اور ظاہر ہے کہ وہ مکمل تفصیلات نہیں ہیں، ان کی بنا پر ہماری راے یہ ہے کہ ان ڈسکورسز کے نتیجے میں کوئی نیا علم کلام نہیں بن رہا، نہ ہی جدید مسائل پر غور و خوض کیا جارہا ہے بلکہ فوکس پرانے مسائل ہی کے انکار یا تاویل پر ہے۔ اس لیے جو اس خیال سے ان ڈسکورسز کی تعریف کررہے ہیں کہ نئے مسائل پر غور کیا جارہا ہے تو ان کی خدمت میں عرض ہے کہ: ایں خیال است و محال است و جنوں! پانچویں بات یہ ہے کہ مدرسہ ڈسکورسز کا ہمارے مدارس کے نوجوانوں کو میرے نزدیک سب سے بڑا فائدہ ان کے علمی مباحث میں نہیں بلکہ عملی تجربات میں ہے۔ یہ طلبہ اگر چند ممالک کا اور ملک کے اندر چند شہروں کا سفر کرلیں، اچھے ہوٹلوں میں رہائش اور خوراک سے لطف اندوز ہوں، جدید سیمینارز اور ورکشاپس کے تجربے سے گزریں (اور پشتو مقولے کے مطابق "شاگرام دیکھ لیں")، تو اس exposure سے جو فائدہ نکلے گا، وہ خشک علمی تجزیوں سے نہیں نکل سکتا۔ ہاں، یہ الگ بات ہے کہ کچھ لوگ اس تجربے اور exposure کے نتیجے میں علمی یا عملی انحراف کا شکار بھی ہوسکتے ہیں لیکن کیا وہ علمی یا عملی انحراف ملکی جامعات بلکہ مدارس کے اندر رہ کر بھی ممکن نہیں ہوتا، بالخصوص ٹیکنولوجی کے انقلاب کے بعد کے دور میں؟   مجھے روکے گا تو اے ناخدا کیا غرق ہونے سے کہ جن کو ڈوبنا ہو، ڈوب جاتے ہیں سفینوں میں چھٹی بات یہ ہے کہ کیا فارن ٹورز یا ملک کے اندر این جی اوز کے پروگراموں میں شرکت پر صرف بڑے مدارس کے مہتممین کے صاحبزادگان کا حق ہے؟ کیا ان صاحبزادگان نے الحاد سے بچاؤ کے ٹیکے لگوائے ہیں؟ اگر کسی ذہین طالب علم کو موقع مل رہا ہے تو کیوں اسے محض اس بنا پر محروم کیا جائے کہ وہ صاحبزادگان میں شامل نہیں ہے؟  آخری بات یہ ہے کہ کچھ عرصہ قبل تجدد کے مذاہبِ اربعہ کا ذکر کیا تھا تو عمار بھائی نے کہا تھا کہ تقسیم خماسی ہو تو زیادہ بہتر ہوگا۔ اس پر عرض کیا تھا کہ آپ چاہیں تو مدرسہ ڈسکورسز کو تجدد کا پانچواں مذہب شمار کرسکتے ہیں۔ تاہم مدرسہ ڈسکورسز کے پہلے بیچ میں شامل افراد کی علمی کاوشوں کا جائزہ لینے کے بعد ہماری سوچی سمجھی راے یہ ہے کہ ، ان شاء اللہ ، وہ کوئی بہت بڑا فتنہ نہیں برپا کرسکیں گے۔

##############################
https://web.facebook.com/MMushtaqYusufzai/posts/899406993807359
نواستشراق کے مذاہبِ اربعہ ----------------- استعمار (colonialism)اور استشراق (Orientalism)کا چولی دامن کا ساتھ رہا۔ مابعد استعمار کے دور میں استشراق نے "علمی مطالعے" (academic study) کا لبادہ اوڑھ لیا۔ جیسے استشراق کی علمیت کے پیچھے سیاسی محرکات تھے، ایسے ہی مغرب میں علمی مطالعے کی روایت کے اسباب بھی بنیادی طور پر سیاسی ہی ہیں۔ یہ الگ بات ہےکہ استشراق کے سیاسی محرکات کی طرح علمی مطالعے کے سیاسی محرکات کی جڑ میں بھی مذہبی عناد موجود ہے۔  استعمار کے دور میں استشراق کا بڑا حملہ حدیث پر ہوا جس کے نتیجے میں ہمارے ہاں بیسویں صدی عیسوی میں انکارِ حدیث کا پورا ڈسکورس وجود میں آیا۔ اس ڈسکورس کے جواب میں مسلمان اہلِ علم نے اتنے پہلووں سے اور اتنا تفصیلی کام کیا کہ اکیسویں صدی میں ذخیرۂحدیث کے استناد سے انکار کا موقف قابلِ قبول نہیں رہا ۔ اس لیے اکیسویں صدی میں مغرب کے علمی مطالعے نے دوسری راہیں تلاش کرلی ہیں۔ اس نواستشراقی (neo-Orientalist) فکر کے نتیجے میں چار مذاہب نے جنم لیا ہے۔ ذیل میں ان مذاہبِ اربعہ کا مختصر تعارف پیش کیا جارہا ہے:  ایک مذہب یہ سامنے آیا ہے کہ قرآن ہی کے استناد سے انکار کیا جائے۔ مغرب میں کئی نامی گرامی لوگوں نے اس پہلو سے کام کی کوشش کی ہے اور نہ صرف اختلافِ قراءات کو ہدف بنایا بلکہ مخطوطات پر بھی اعتراضات کیے اور لسانیاتی بحثیں بھی اٹھائیں ۔ تاہم مسلمانوں کے ہاں ابھی تک بالعموم اس مذہب کو قبولیت نہیں مل سکی ہے اور اس وجہ سے مسلمانوں کے ہاں زیادہ تر بحث بس اختلافِ قراءات سے انکار یا ان کی تاویل تک ہی محدود رہی ہے ۔ قرآنی متن کے استناد پر امت کا اعتماد اب بھی برقرار ہے ۔ یہ الگ بات ہے کہ "محض تلاوت پر ثواب " سے انکار کو "عقلی "اور "لسانیاتی" دلائل سے ثابت کرنے کی کوشش کی جاتی ہے اور عبودیت اور روحانیت کے پہلو کی نفی کا سلسلہ بھی شروع ہوچکا ہے۔  جب قرآنی متن کو مشکوک نہیں بنایا جاسکا تو قرآن اور امت کے تعلق پر ایک اور پہلو سے حملہ شروع ہوا جسے Hermeneutics  کے دلفریب عنوان سے تعبیر کیا جاتا ہے۔ اس زاویۂ نظر کے نتیجے میں متن کی اہمیت کم ہوجاتی ہے اور متن پڑھنے والے کی اہمیت بڑھ جاتی ہے۔ یوں متن وہی مفہوم رکھتا ہے جو پڑھنے والا اس سے اخذ کرتا ہے ۔ پدرسری معاشرے میں پلنے بڑھنے والا انسان متن سے کچھ اخذ کرے گا اور صنعتی دور میں شہر کی میکانکی زندگی سے نبرد آزما شخص متن کو کچھ اور سمجھے گا۔ وہ کام جو انکارِحدیث سے مقصود تھا اور جو انکارِ قرآن کا مذہب نہیں کرپایا ، وہ اس دوسرے مذہب نے کردکھایا ہے۔ امت کے کئی ذہین لوگ اس مذہب کو قبول کرنے کے نتیجے میں انھی نتائج تک پہنچے ہیں جو حدیث کی حجیت یا قرآنی متن کے استناد سے انکار کے نتیجے میں مرتب ہونے تھے ۔  تیسرا مذہب ذرا مختلف زاویے سے انھی نتائج تک پہنچا۔ یہ مذہب دعوی تو پورے قرآن کے "قطعی الدلالہ" ہونے کا کرتا ہے ، اور اس پہلو سے بظاہر یہ اس دوسرے مذہب کا عین متضاد معلوم ہوتا ہے ، لیکن دلچسپ بات یہ ہے کہ یہ مذہب قرآن کی قطعیت سے انھی نتائج تک پہنچا ہے جہاں تک دوسرا مذہب قرآن کی ظنیت سے پہنچا تھا! اس کا ایک سبب تو یہ ہے کہ قطعی الدلالہ کا اصول ماننے کے لازمی نتیجے کے طور پر اپنے فہمِ قرآن کو امت کے "روایتی فہمِ قرآن" پر فوقیت مل گئی اور جب ایک دفعہ قرآن کا روایت سے رشتہ کٹ گیا تو پھر دوسرے مذہب کے نتائج ماننا تو ایک بدیہی امر ہوگیا۔ دوسرا بڑا سبب یہ ہوا کہ اس مذہب کے دیگر اصول ، بالخصوص نظریۂ "اتمامِ حجت" ، کی وجہ سے قرآنی متن کا بہت بڑا حصہ زمان و مکان کے ایک مخصوص دائرے اور مخاطبین کے ایک مخصوص گروہ تک محدود ہوکر رہ گیا ۔ نتیجتاً معاصر دور کے زندہ مسائل کےلیے دین رہنما بننے سے قاصر ہوگیا۔ (ابھی چند ہی دن قبل اس مذہب کے ایک علم بردار نے کہا تھا کہ بِٹ کوئن کے جواز و عدم جواز کا فیصلہ دینی علوم کے ماہرین نہیں کرسکتے!)  چوتھا مذہب اس تیسرے مذہب کی بہ نسبت زیادہ "روایتی" حلقے سے سامنے آیا ہے۔ یہ مذہب ان لوگوں کا ہے جو بہ ظاہر نہ صرف قرآن و حدیث بلکہ فقہ و اصول کے بھی ماننے والے ہیں اور فقہاے کرام ، محدثین اور مفسرین بلکہ صوفیہ کے اقوال سے استشہاد بھی کرتے رہتے ہیں۔ تاہم انھوں نے نصوصِ قرآن و حدیث کے "بیان "اور اور پھر ان نصوص پر "قیاس" کے نتیجے میں پیدا ہونے والے احکام سے اخذ کیے گئے "مقاصدِ شریعت" کو معیار مان کر ان کی روشنی میں نصوص ہی کی تاویل شروع کردی ۔ یوں یہ مقاصدِ شریعت گویا Frankenstein  کی مثال بن گئے۔ پھر جب ایک دفعہ ان مقاصد کی روشنی میں نصوص سے ثابت شدہ احکام میں تغییر کا سلسلہ شروع ہوا تو لازمی نتیجے کے طور پر بعض نئے مقاصدِ شریعت بھی ماننے پڑے اور ساتھ ہی مقاصد کی ترتیب میں الٹ پھیر بھی شروع ہوگئی ۔ یوں جلد ہی یہ "مقاصدی فکر "مکمل طور پر "مفاسدی فکر" میں تبدیل ہوگئی اور اس لیے کوئی حیرت کی بات نہیں کہ عملی مسائل میں یہ مذہب آپ کو وہیں کھڑا نظر آتا ہے جہاں دوسرے اور تیسرے مذاہب کے ماننے والے کھڑے ہوتے ہیں ۔ اور ہاں ، پہلے مذہب کے ماننے والے ان تین مذاہب کے پیروکاروں  سے بس ایک ہاتھ ہی کے فاصلے پر ہوتے ہیں! ------------- نشر مکرر

##############################
https://web.facebook.com/MMushtaqYusufzai/posts/901315786949813
جنرل قاسم سلیمانی پر حملے کی حمایت یا مخالفت کرنے والوں کا اصول کیا ہے؟ ------------------------ ایک فریق سے سوال ہے: اگر قاسم سلیمانی پر حملہ جائز تھا تو ہمارے قبائلی علاقوں میں غیر پاکستانی جنگجووں پر حملے کیوں جائز نہیں تھے؟ دوسرے فریق سے یہی سوال الٹی ترتیب سے ہے: اگر ہمارے قبائلی علاقوں میں موجود غیرپاکستانی جنگجووں پر حملے ناجائز تھے تو قاسم سلیمانی پر عراق میں حملہ کیوں ناجائز نہیں ہے؟ ------------------------ پھر ایک فریق سے سوال ہے: اگر قاسم سلیمانی کےلیے پڑوس میں "پراکسی وار" لڑنا ناجائز تھا، تو ہمارے ان متعدد موجودہ اور سابق فوجیوں کےلیے کیوں ناجائز نہیں جو یہی کچھ اپنے پڑوس میں کرتے آئے ہیں؟ پھر دوسرے فریق سے یہی سوال الٹی ترتیب سے ہے: اگر ہمارے متعدد موجودہ و سابق فوجیوں کےلیے پڑوس میں پراکسی وار لڑنا ناجائز ہے تو قاسم سلیمانی کےلیے یہی کچھ ناجائز کیوں نہیں تھا؟ ------------------------- فریقین سے دو مشترکہ سوال: کیا آپ امریکا کے صرف اس حملے کی مذمت کریں گے جس میں آپ کا ہم مسلک آدمی مارا جائے؟ کیا آپ امریکا کے ہر اس حملے پر خوشی کا اظہار کریں گے جس میں آپ کے مخالف مسلک کا آدمی مارا جائے؟  ------------------------- کوئی ایک اصول پکڑیے ، صاحب!  تلفیق جسم اور روح دنوں کےلیے سخت مضر ہے۔

##############################
https://web.facebook.com/MMushtaqYusufzai/posts/901302813617777
حلالہ یا ارتداد؟ بابو جی، دھیرے چلنا! --------------------------------- ایک صاحب جو پھلجڑیاں، بلکہ شرلیاں، چھوڑنے کے عادی ہیں، فرماتے ہیں کہ ایک جلیل القدر فقیہ نے حلالے سے بچنے کی راہ یہ بتائی ہے کہ عورت مرتد ہوجائے۔ معلوم ہوتا ہے کہ یہ بات بھی "الا من خطف الخطفۃ" کے مصداق بھاگ دوڑ کے دوران میں اچک لی گئی ہے۔ اس لیے ضروری محسوس ہوا کہ پوری بات سامنے لائی جائے۔ ہندوستان میں جب انگریزوں کی حکومت تھی اور انگریز ججوں نے اسلام کے قانونِ نکاح و طلاق کا بیڑا غرق کردیا تو بڑا مسئلہ یہ اٹھا کہ عدالت مظلوم بیویوں کی دادرسی کے قابل نہ رہ سکی۔ چنانچہ لوگوں نے دوسرے راستے ڈھونڈنے شروع کیے۔ ان میں ایک راستہ یہ نکالا گیا کہ عورت بجاے اس کے کہ عدالت میں جاکے شوہر کا ظلم ثابت کرے، آسان راستہ اختیار کرے کہ وہ مرتد ہوجائے تو اس کا نکاح ٹوٹ جائے گا۔ پھر بعد میں توبہ کرلے۔ برٹش انڈیا میں ارتداد پر سزا نہیں تھی اور ویسے بھی حنفی فقہ کی رو سے دار الاسلام میں بھی عورت کو ارتداد پر سزاے موت نہیں دی جاتی۔ اللہ اللہ خیر سلا۔  حکیم الامت مولانا اشرف علی تھانوی رحمہ اللہ رحمۃً واسعۃً کو اللہ تعالیٰ نے یہ توفیق بخشی کہ وہ اس بدترین گمراہی کا راستہ روکیں۔ چنانچہ انھوں نے تفصیل سے واضح کیا کہ یہ فتوی کیوں غلط ہے؟ پہلی بات انھوں نے یہ واضح کی کہ "حیلہ" کےلیے ضروری ہے کہ اس سے شریعت کے کسی حکم کی خلاف ورزی نہ ہوتی ہو۔ یہ کیسا حیلہ ہے کہ لوگوں کو کفر کا مشورہ دیا جائے؟ دوسری بات انھوں یہ واضح کی کہ حنفی فقہ کی رو سے یہ موقف ہی غلط ہے کہ عورت مرتد ہوجائے تو نکاح از خود ٹوٹ جاتا ہے، بلکہ اس کے لیے ضروری ہے کہ عدالت اس ضمن میں باقاعدہ ڈگری جاری کرے۔ تیسری بات انھوں یہ واضح کی کہ حنفی فقہ کی رو سے لازم ہے کہ ایسی عورت کو نہ صرف قید کیا جائے، جب تک وہ واپس مسلمان نہ ہوجائے، بلکہ اسے اسی شوہر سے نکاح پر مجبور کیا جائے گا۔ چوتھی بات، جو موجودہ سیاق میں بھی زیادہ اہم ہے، انھوں نے یہ واضح کی کہ کسی کو کفر کا مشورہ دینا بھی کفر ہے؛ اس لیے جن مفتیوں نے یہ مشورہ دیا ہے ان کے کفر کی وجہ سے ان کی بیویاں آزاد ہوگئی ہیں اور ان بیویوں کو حنفی فقہ کی رو سے اجازت ہے کہ وہ ان نامراد شوہروں کی جگہ کسی اور سے نکاح کرسکتی ہیں۔ --------------------- لکھ دیا تاکہ سند رہے اور بوقتِ ضرورت کام آوے! --------------------- نشر مکرر

##############################
https://web.facebook.com/MMushtaqYusufzai/posts/901629976918394
اسد الدین اویسی اور سٹاک ہوم سینڈروم! ------------------------- کئی دوست اسد الدین اویسی کی تازہ ترین بڑھک شیئر کررہے ہیں۔ اس پر عرض کیا کہ بھارتی مسلمانوں میں کچھ تو وہ ہیں جو بھارت ماتا کے ساتھ محبت کے اظہار پر مجبور ہیں اور کچھ وہ ہیں جو اسد الدین اویسی کی طرح سٹاک ہوم سینڈروم میں مبتلا ہیں۔  جو نہیں جانتے، ان کےلیے اس بیماری کی تعریف پیشِ خدمت ہے: Stockholm syndrome, or capture-bonding, is a psychological phenomenon described in 1973 in which hostages express empathy and sympathy and have positive feelings toward their captors, sometimes to the point of defending and identifying with the captors. پھر بھی سمجھ میں نہ آئے تو شاعر سے سن لیجیے:  اتنے مانوس صیاد سے ہوگئے، اب رہائی ملے گی تو مر جائیں گے!

##############################
https://web.facebook.com/MMushtaqYusufzai/posts/902589226822469
"سرخسی اکیڈمی آف لا اینڈ اکنامکس" ایک خواب جس کی تعبیر جلد سامنے آرہی ہے، ان شاء اللہ۔

##############################
https://web.facebook.com/MMushtaqYusufzai/posts/902490150165710
اسلامی قانون اور بین الاقوامی قانون کے ماہرین کی میٹنگ کی رپورٹ --------------------- اکتوبر 2018ء میں بین الاقوامی ریڈ کراس کمیٹی نے اپنے ہیڈکوارٹرز جنیوا میں 23 ممالک سے اسلامی قانون اور بین الاقوامی قانون کے ماہرین اکٹھا کرکے معاصر قانونِ جنگ کے چند اہم مسائل پر مباحثہ منعقد کیا۔ اس کی رپورٹ اب تیار ہو کر شائع ہوگئی ہے ۔ راقم نے جنگ کے دوران میں طبی عملے کی حفاظت کے متعلق اسلامی قانون اور بین الاقوامی قانون کے موضوع پر بحث کی تھی۔ یہ رپورٹ درج ذیل لنک سے ڈاون لوڈ کی جاسکتی ہے۔ اہلِ علم سے اس مباحثے کو آگے بڑھانے کی استدعا ہے:  

##############################
https://web.facebook.com/MMushtaqYusufzai/posts/903078060106919
افواجِ پاکستان کے متعلق قانون سازی کا متن -------------------------- تبصرے سے قبل قومی اسمبلی کی ویب سائٹ سے تینوں افواج کے متعلق قانون کا متن ڈاؤن لوڈ کرکے پڑھنا مت بھولیں: http://www.na.gov.pk/uploads/documents/1578042355_531.pdf http://www.na.gov.pk/uploads/documents/1578042443_542.pdf http://www.na.gov.pk/uploads/documents/1578042557_594.pdf

##############################
https://web.facebook.com/MMushtaqYusufzai/posts/903881433359915
سردیوں کی چھٹیاں اور انگریزوں کی اندھی تقلید ---------- ہمارے بچپن میں سکولوں کی سردیوں کی چھٹیاں عموماً 22 دسمبر سے شروع ہوتی تھیں۔ ہمارے بزرگ انھیں "بڑے دن کی چھٹیاں" کہتے تھے کیونکہ بقول ان کے انگریزوں نے یہ چھٹیاں کرسمس کے لیے شروع کی تھیں۔  بہرحال چھٹیاں خواہ بڑے دن کے لیے ہوں، حقیقت یہ تھی کہ اس زمانے میں واقعی ان دنوں میں سخت سردی پڑتی تھی۔ اب پچھلے کئی سال سے سردی لیٹ آتی ہے اور اس دفعہ بھی یہی ہوا کہ بچوں کی سردیوں کی چھٹیاں ختم ہوئیں لیکن سردی پوری شدت سے اب شروع ہوئی ہے اور اسی وجہ چھٹیوں کو بھی جنرل باجوہ کی طرح توسیع دے دی گئی ہے۔ کیا ہمارا سرکاری محکمۂ تعلیم اور پرائیویٹ سکولز اس "اندھی تقلید" اور "بھیڑ چال" سے نجات حاصل نہیں کرسکتے تاکہ سردیوں کی چھٹیاں واقعی سردیوں میں ہی ہوں؟

##############################
https://web.facebook.com/MMushtaqYusufzai/posts/903500953397963
افواجِ پاکستان کے قوانین میں درکار مزید ترامیم ----------------- پچھلی پوسٹ بہت سے لوگوں کی سمجھ میں نہیں آئی۔ اس لیے تھوڑی سی وضاحت پیش ہے۔ آج کی جانے والی ترامیم کا تعلق صرف افواج کے سربراہان کی تقرری، دوبارہ تقرری، مدتِ ملازمت میں توسیع اور ریٹائرمنٹ کی عمر کی تحدید سے ہے جبکہ سپریم کورٹ نے نشان دہی کی تھی کہ دستور کی دفعہ 243 کی ذیلی دفعہ 3 میں افواج کی بھرتی اور تشکیل سے متعلق صدر ریاست کے جس اختیار کا ذکر ہے اس کےلیے کوئی قانون موجود نہیں ہے۔ جن ریگولیشنز کے تحت یہ کام کیے جاتے ہیں وہ آرمی ایکٹ وغیرہ سے پہلے بنائے گئے ہیں۔ آرمی ایکٹ بعد میں بنایا گیا تو یہ ریگولیشنز اس ایکٹ کے مطابق کیسے ہوسکتے ہیں جبکہ آرمی ایکٹ میں اس موضوع پر کوئی قانونی شق موجود ہی نہیں ہے؟ چنانچہ لازم ہے کہ اس موضوع پر آرمی ایکٹ میں قانونی شقوں کا اضافہ کیا جائے جو دستور کی دفعہ 243 کی ذیلی دفعہ 3 کے تقاضے پورے کرے اور پھر متعلقہ ریگولیشنز کو ان قانونی شقوں کے حدود میں ڈھالا جائے۔  واضح رہے کہ سپریم کورٹ نے تفصیلی فیصلے میں اس کا باقاعدہ حکم دیا تھا اور آج کی ترامیم کے بعد بھی اس حکم پر عمل باقی ہے۔

##############################
https://web.facebook.com/MMushtaqYusufzai/posts/904334709981254
کیا یہ وہی ٹرمپ ہے؟ رد عمل میں تاخیر، تقریر میں مزید بیس منٹ کی تاخیر، اتنا پھسپھسا بیان اور وہ بھی اس شکست خوردہ لہجے میں!کیا یہ وہی ٹرمپ ہے؟ رد عمل میں تاخیر، تقریر میں مزید بیس منٹ کی تاخیر، اتنا پھسپھسا بیان اور وہ بھی اس شکست خوردہ لہجے میں!

##############################
https://web.facebook.com/MMushtaqYusufzai/posts/904332769981448
تو آج رضا ربانی صاحب نے چھٹی کی تاکہ اس دفعہ آنسو گھر بیٹھے ہی بہائیں؟تو آج رضا ربانی صاحب نے چھٹی کی تاکہ اس دفعہ آنسو گھر بیٹھے ہی بہائیں؟

##############################
https://web.facebook.com/MMushtaqYusufzai/posts/904926306588761
جنرل ظہیر الاسلام کے خلاف فیملی کیس ---------------------- دی نیوز انٹرنیشنل کی اس رپورٹ کے مطابق شادی 5 مئی 2015ء کو ہوئی اور بچے کی عمر ساڑھے چار سال ہے۔ کیا یہ رپورٹنگ کی غلطی ہے یا دعوے میں گڑ بڑ ہے یا کچھ اور؟ ---------------------- https://www.thenews.com.pk/…/595826-family-court-notice-to-…

##############################
https://web.facebook.com/MMushtaqYusufzai/posts/904916533256405
اغوا شدہ وکیل کی قید غیرقانونی قرار۔  ویل ڈن،  محترم جناب جسٹس مرزا وقاص رؤف!اغوا شدہ وکیل کی قید غیرقانونی قرار۔  ویل ڈن،  محترم جناب جسٹس مرزا وقاص رؤف!

##############################
https://web.facebook.com/MMushtaqYusufzai/posts/906255743122484
اسلامی نظریاتی کونسل کی ناقدری کس نے کی ہے؟ --------------------------- اسلامی نظریاتی کونسل کے متعلق یہ کہنا کہ اس نے کچھ کام نہیں کیا اور اس پر ویسے ہی کروڑوں روپے سالانہ خرچ ہوتے ہیں، محض بکواس اور جہالت ہے۔ جتنا کام کونسل نے کیا ہے، اس کا یہ تعصب کے مارے جہلا اندازہ بھی نہیں لگاسکتے۔ اگر کسی کو یہ اعتراض ہے کہ کونسل کی سفارشات پر عمل نہیں ہوتا تو اس کی ذمہ دای کونسل پر نہیں بلکہ عمل نہ کرنے والوں پر آتی ہے۔ پارلیمنٹ کیوں کونسل کی سفارشات پر بحث نہیں کرتی؟ یاد رہے کہ یہ پارلیمنٹ کی دستوری ذمہ داری ہے کہ وہ کونسل کی سفارشات پر بحث کرے۔ ماننا نہ ماننا پارلیمنٹ کے اختیار میں ہے لیکن بحث کرنا اس پر لازم ہے۔  یہاں یہ بھی سوال ہے کہ علماے کرام کی نمائندہ جماعت جس کا ہر حکومت کسی نہ کسی حد تک خیال رکھتی آئی ہے (سواے اس موجودہ ناہنجار حکومت کے)، اس نے کونسل کی سفارشات کو پارلیمنٹ کے فلور پر زیر بحث لانے کے سلسلے میں کیا جدوجہد کی ہے؟  پارلیمنٹ تو ایک طرف، جب صوبہ سرحد میں ایم ایم اے کی حکومت آئی تو اس نے کونسل کی کتنی سفارشات پر قانون سازی کی؟ واضح رہے کہ 2002ء کے انتخابات سے قبل مولانا شاہ احمد نورانی مرحوم سے جب پوچھا گیا کہ مذہبی جماعتوں اور گروہوں کے درمیان اتنے اختلافات کی موجودگی میں وہ قانون سازی کیسے کریں گے اگر انھیں حکومت ملی، تو انھوں نے بہت سیدھا سادہ جواب دے کر اینکر کو خاموش کردیا تھا کہ کونسل میں ہر مکتب فکر کے نمائندہ علما موجود ہیں اور کونسل نے بہت تفصیلی سفارشات مرتب کی ہیں جن کی موجودگی میں ہمیں کسی فکر کی ضرورت نہیں ہے کیونکہ ہمارا کام ان سفارشات پر عمل درآمد ہی ہے۔ تاہم جب ایم ایم اے کی حکومت آئی تو کونسل کی سفارشات پر عمل درآمد کے بجاے اس نے ایک اور "نفاذ شریعت کونسل" بنائی اور جو کام اسلامی نظریاتی کونسل برسوں سے کرتی آئی تھی، وہ نئے سرے سے شروع کردیا۔ نہ صرف یہ بلکہ جب نام نہاد "حسبہ بل" کو اسلامی نظریاتی کونسل کے جائزے کےلیے بھیجا گیا اور اس نے اس کی بہت سی شقوں پر تنقیدی رپورٹ دی تو وہ رپورٹ بھی ردی کی ٹوکری میں پھینک دی گئی۔ اگر علماے کرام کی جانب سے پچھلے بیس سال میں وفاقی شرعی عدالت کے ساتھ روا رکھے گئے سلوک پر بات کی جائے تو اور بھی عبرتناک صورت حال سامنے آتی ہے۔ اس لحاظ سے دیکھیں تو ملک کے ان دو دستوری اسلامی اداروں کے غیر فعال ہونے کےلیے سب سے زیادہ بھاری ذمہ داری حضرات علماے کرام پر ہی آتی ہے۔  جی ہاںِ انھی علماے کرام پر جنھوں نے اسلامی نظریاتی کونسل جیسے اہم دستوری ادارے کی رکنیت اور سربراہی کو سیاسی جوڑ توڑ کا ایک ذریعہ بنادیا ہے۔ فالی اللہ المشتکیٰ!

##############################
https://web.facebook.com/MMushtaqYusufzai/posts/905993673148691
اسلام آباد بار ایسوسی ایشن کی صدارت کےلیے ہماری نظر میں بہترین امیدوار ------- دوستوں سے سپورٹ کی اپیل ہے۔

##############################
https://web.facebook.com/MMushtaqYusufzai/posts/907162133031845
طیارہ گرانا ایران کی سنگین غلطی تھی لیکن جو مولوی اس کا موازنہ خاشقجی کے بہیمانہ قتل کے ساتھ کرتے ہیں، وہ صرف نمک حلالی کرتے ہیں۔طیارہ گرانا ایران کی سنگین غلطی تھی لیکن جو مولوی اس کا موازنہ خاشقجی کے بہیمانہ قتل کے ساتھ کرتے ہیں، وہ صرف نمک حلالی کرتے ہیں۔

##############################
https://web.facebook.com/MMushtaqYusufzai/posts/907132969701428
محترم جناب ظفر کھوکھر صاحب کو اسلام آباد بار کا صدر منتخب ہونے پر دل کی اتھاہ گہرائیوں سے مبارک باد۔ جن دوستوں نے ہمارے کہنے پر انھیں ووٹ دیا، ان کا دل کی اتھاہ گہرائیوں سے شکریہ

##############################
https://web.facebook.com/MMushtaqYusufzai/posts/908577932890265
بہت عرصے بعد ڈاکٹر حیات خان اور ڈاکٹر انور شاہ کے ساتھ محفل جمی جسے ڈاکٹر زاہد مغل صاحب اور ڈاکٹر  (باعتبار ما سیکون) رفیق شینواری کی موجودگی نے چار چاند لگادیے۔  محفل میں ربا، اسلامی معاشیات اور "اسلامی" بینکاری و تکافل اور کرنسی کے موضوعات پر تفصیلی تبادلہ خیال ہوا اور آخر میں حیات خان نے شینواری کے ایک کان میں سکہ ڈال کر اس کے دوسرے کان میں سے نکال لیا۔ کیسے؟ یہ تو شینواری صاحب ہی بتا سکیں گے۔

##############################
https://web.facebook.com/MMushtaqYusufzai/posts/907162133031845
طیارہ گرانا ایران کی سنگین غلطی تھی لیکن جو مولوی اس کا موازنہ خاشقجی کے بہیمانہ قتل کے ساتھ کرتے ہیں، وہ صرف نمک حلالی کرتے ہیں۔طیارہ گرانا ایران کی سنگین غلطی تھی لیکن جو مولوی اس کا موازنہ خاشقجی کے بہیمانہ قتل کے ساتھ کرتے ہیں، وہ صرف نمک حلالی کرتے ہیں۔

##############################
https://web.facebook.com/MMushtaqYusufzai/posts/908651752882883
غامدی صاحب! مبالغے کی بھی کوئی حد ہوتی ہے! ---------------------------- غامدی صاحب کے ارشادات پر مبنی ایک کلپ کئی لوگوں نے شیئر کیا ہے۔ اس میں مختلف سوالات کے جواب میں بیان کیے گئے مواقف پر تو کسی وقت فرصت سے گفتگو کریں گے، ان شاء اللہ، لیکن سردست صرف اس طرف توجہ دلانی ہے کہ غامدی صاحب نے جب یہ فرمایا کہ : "قرآن مجید میں کوئی دس ہزار دفعہ رسول اللہ ﷺ کو ٹوک دیا گیا" تو ان کا دل ذرا بھی نہیں کانپا؟  دس ہزار دفعہ؟  مبالغے کی بھی کوئی حد ہوتی ہے۔ --------------------------- پس نوشت: المورد کے متاثرین سے گزارش ہے کہ وہ قرآن مجید میں گننا شروع کردیں اور دس ہزار نہیں، ایک ہزار دفعہ بھی رسول اللہ ﷺ کو ٹوکنا انھوں نے ثابت کردیا تو میں اسے غامدی صاحب کی سبقت لسانی مان کر معافی کا خواستگار بھی ہوں گا اور ایسا ثابت کرنے والے کو خصوصی مٹن پارٹی بھی دوں گا، ان شاء اللہ۔ دا گز او دا میدان!

##############################
https://web.facebook.com/MMushtaqYusufzai/posts/908615249553200
فقہ اور اصولِ فقہ کے متعلق جہلِ مرکب کا شاہ کار (نشر مکرّر) ---------------------------- غامدی صاحب کا حلقہ اپنے متعلق ہمارے حسنِ ظن کو مسلسل ختم کرنے کے درپے ہے اور اس ضمن میں تازہ ترین کوشش ان کی ترجمانی پر فائز صاحب نے کی ہے جنھوں نے نہ صرف یہ کہ فقہ اور اصولِ فقہ کے متعلق اپنے جہلِ مرکب کا ، بلکہ فقہاے کرام کے متعلق اپنے شدید تعصب کا بھی اظہار کیا ہے اور وہ بھی اس سانحے کے سیاق میں جس پر پوری قوم رنج اور الم میں مبتلا ہے۔ ماضیِ قریب میں اس حلقے ، اور بالخصوص ان ترجمان صاحب ، کے ساتھ بحث کے تجربے کی روشنی میں میری سوچی سمجھی راے یہ ہے کہ جامد اور اندھی تقلید میں مبتلا اس متعنت اور متعصب گروہ کے ساتھ بحث کا فائدہ کوئی نہیں ہے ۔ اس لیے میں نے ان کی اس یاوہ گوئی کو نظرانداز کیا لیکن مسلسل کئی اصحاب نے اس ضمن میں سوال کیا ۔ اس لیے مجبوراً چند نکات قلم بند کررہا ہوں۔  -------------------- پہلی غلطی : یہ مسلمانوں کا قاضی ہے یا انگریزوں کا گونگا ، بہرا اور اندھا جج؟  -------------------- ترجمان صاحب نے اپنے مکالمے میں جس قاضی کو پیش کیا ہے وہ انگریزی عدالت کا جج ہے جس کے نہ صرف ہاتھ پیر بندھے ہوئے ہیں ، اور نہ صرف اس کی آنکھوں پر پٹی بندھی ہوئی ہے بلکہ وہ صرف انھی امور پر سوال اٹھا سکتا ہے جو فریقین نے اس کے سامنے پیش کیے ، وہ صرف وہی ثبوت دیکھ سکتا ہے جو مدعی نے اس کے سامنے پیش کیا ، وہ مدعی اور مظلوم کے درمیان فرق دیکھنے کی صلاحیت ہی نہیں رکھتا ، نہ ہی اسے مظلوم کی چیخ و پکار سنائی دیتی ہے ، نہ ہی وہ اپنے اوپر یہ لازم سمجھتا ہے کہ مظلوم کی دادرسی کرے اور ظالم کے خلاف ثبوت اور شواہد اکٹھے کروائے ، نہ ہی وہ کمرۂ عدالت سے باہر جا کر خود صورتِ واقعہ اور میدانی حقیقت معلوم کرنے کا اختیار رکھتا ہے ۔ یہ اندھا، گونگا، بہرا اور اپاہج جج انگریزوں کے وضع کردہ adversarial system کا جج ہے ، نہ کہ مسلمانوں کے قاضی کا ۔ کاش ترجمان صاحب ذرا سی مشقت اٹھا کر مسلمان قاضی اور اس معذور جج کے درمیان فرق پر بھی – اردو میں ہی – کوئی کتاب پڑھ لیتے!  کچھ نہیں تو کم از کم اس سوال پر غور کریں کہ inquisitorial system میں جج کے پاس کیا اختیارات ہوتے ہیں اور اس کی ذمہ داریاں کیا ہوتی ہیں؟ یہ سمجھنا بھی مشکل ہو تو کم از کم سپریم کورٹ کے اختیارات ہی دیکھ لے کہ وہ "جے آئی ٹی" تشکیل دے سکتی ہے یا نہیں؟ وہ "رٹ" جاری کرسکتی ہے یا نہیں؟  -------------------- دوسری غلطی : اس قاضی نے فقہ پڑھی ہے یا المورد کی میزان؟  -------------------- ترجمان صاحب نے جس شخص کو قاضی کے منصب پر بٹھایا ہے اس نے "تخصص فی المیزان – الطبع الاخیر" کا کورس تو یقیناً کیا ہوا ہے لیکن اس کے بعد فقہ کا مطالعہ صرف سطحی اور سرسری ہی کیا  ہے اور وہ بھی ثانوی مآخذ ، بلکہ تیسرے درجے کے مآخذ ، سے ۔ (اور وہ بھی اردو میں ، ورنہ کم از کم بیسویں صدی عیسوی کے مصری مصنف عبد القادر عودہ کی کتاب "التشریع  الجنائی" کو "التشریح الجنائی" تو نہ لکھتے۔ واضح رہے کہ کی بورڈ پر عین اور ح ایک دوسرے سے اتنی دور واقع ہیں کہ عین کی جگہ ح لکھا ہی نہیں جاسکتا جب تک واقعی تشریع کو تشریح نہ مانا جائے!)  کم از کم یہ بات تو میں سو فی صد یقین کے ساتھ کہہ سکتا ہوں کہ ترجمان صاحب نے امام سرخسی کی المبسوط ج 9 ، کتاب الحدود ، کا مطالعہ کیا ہی نہیں ہے ورنہ ایک تو وہ "بونگی" بالکل بھی نہ مارتے جو انھوں نے امام سرخسی کے حوالے سے ماری ہے اور دوسرے انھیں اسی کتاب میں یہ بات تو ضرور ملتی کہ فساد کے جرم پر عبرت ناک طریقے سے سزاے موت دینے کا اختیار حکمران اور قاضی کے پاس ہے اور اس کے ثبوت کےلیے اقرار یا گواہی ضروری نہیں بلکہ قرائن بھی کافی ہوتے ہیں ۔  بہرحال ترجمان صاحب کے فرض کردہ متخصص فی المیزان – الطبع الاخیر قاضی کو یہ بھی علم نہیں کہ بچی کے ساتھ کی گئی زیادتی فقہ کی رو سےزنا کی تعریف میں ہی نہیں آتی ، اس لیے قذف کا سوال ہی نہیں اٹھتا ۔ اس نام نہاد قاضی کو یہ بھی علم نہیں کہ فقہ کی رو سے بچی پر تشدد کی بدترین قسم کا ارتکاب کیا گیا ہے جس پر فقہی قواعد کی رو سے حدود اور قصاص کے بجاے فقہی تصور "سیاسہ" کا اطلاق ہوتا ہے اور اس وجہ سے اس شنیع ترین جرم کا ارتکاب کرنے والے بدبخت کو بدترین سزا دینا لازم ہے ۔ یہ نام نہاد قاضی یہ بھی نہیں جانتا کہ فقہ کی رو سے اس معاملے میں بارِ ثبوت بچی یا اس کے ولی پر نہیں بلکہ حکومت پر ہے کہ وہ بہرصورت معلوم کرے اور ناقابلِ تردید ثبوت عدالت میں پیش کرکے ثابت کرے کہ جرم کا ارتکاب کس نے کیا ہے ؟ یہ نام نہاد قاضی یہ بھی نہیں جانتا کہ فقہ کی رو سے قاضی پر لازم ہے کہ اگر مجرم معلوم نہ ہوسکے یا جرم ثابت نہ ہوسکے تو اس صورت میں اس پر لازم ہے کہ حکمران پر اس بچی کے ساتھ کیے گئے مظالم کی تلافی لازم کردے ۔  -------------------- تیسری غلطی: اس متخصص فی المیزان -الطبع الاخیر – قاضی نے فقہاے کرام کے اصولِ فقہ نہیں پڑھے ۔  -------------------- اس کی وجہ تو واضح ہے ۔ اس نام نہاد قاضی کا تخصص تو میزان کے آخری دستیاب  ایڈیشن کے "اصول و مبادی" میں ہی ہے ۔ اسے اصولِ فقہ سے کیا نسبت؟ اس لیے یہ نام نہاد قاضی یہ بھی نہیں جانتا کہ فقہاے کرام جس قاضی کا ذکر کررہے ہیں وہ یا تو مجتہد ہوتا ہے اور یا مقلد ۔ پہلی صورت میں وہ اصول خود وضع کرتا ہے ، ان کے درمیان ہم آہنگی یقینی بناتا ہے اور پھر خود ان اصولوں کی روشنی میں فروع مستنبط کرتا ہے ۔ وہ اس کا محتاج نہیں ہوتا کہ ایک بات حنفی فقہ کی المبسوط سے لے تو دوسری بات حنبلی فقہ کی المغنی سے ۔ پھر اگر دوسری صورت ہے کہ یہ قاضی مقلد ہے تو فقہ کی رو سے اس پر لازم ہے کہ کسی ایک فقہی مذہب کی  ہی اتباع کرے کیونکہ ایک فقہی مذہب کے اصول آپس میں ہم آہنگ ہوتے ہیں اور دو یا زائد مذاہب کے اصول بسا اوقات ایک دوسرے کے ساتھ اکٹھے نہیں چل سکتے۔ اس صورت میں بھی یہ قاضی یہ کر ہی نہیں سکتا تھا کہ ایک بات حنفی فقہ کی المبسوط سے لے اور دوسری حنبلی فقہ کی المغنی سے ۔  ہاں۔ چونکہ یہ قاضی میزان کے آخری دستیاب ایڈیشن کا متخصص ہے ، اس لیے یہ بات قابلِ فہم ہے کہ کیوں وہ ایک اصول ایک جگہ سے ، دوسرا اصول دوسری جگہ سے ، ایک فقہی جزئیہ ایک کتاب سے، دوسرا فقہی جزئیہ دوسری کتاب سے ، عموماً اردو تراجم سے ، یا سنی سنائی سے ، یا سینہ در سینہ پہنچنے والی روایت سے ، لیتا ہے اور اس چکر میں ہی نہیں پڑتا کہ یہ اصول اور جزئیات آپس میں ہم آہنگ ہیں بھی یا نہیں ؟  -------------------- فقہی لحاظ سے مسئلے کی صحیح نوعیت -------------------- ترجمان صاحب کی ساری فرض کردہ صورت حال فقہی لحاظ سے غلط ہے ۔ فقہاے کرام کی تصریحات کی روشنی میں مسئلے کی صحیح نوعیت یہ ہے :  1۔ اس معاملے میں بارِ ثبوت بچی کے ولی پر نہیں بلکہ حکمران پر ہے اور مجرم تک پہنچنا قاضی کی ذمہ داری ہے جس کے لیے وہ صرف حکمران کی جانب سے پیش کیے گئے ثبوتوں پر ہی انحصار کا  پابند نہیں ہے بلکہ اس پر لازم ہے کہ آگے بڑھ کر خود ایسی تدابیر اختیار کرے کہ مجرم معلوم ہوسکے اور اس کے خلاف ناقابلِ تردید ثبوت اکٹھے کیے جاسکیں ۔  2۔ اس معصوم بچی کے ساتھ پیش آیا ہوا واقعہ حدِ زنا کا مسئلہ ہے ہی نہیں ، بلکہ یہ فساد کی بدترین قسم ہے جس کے لیے فقہاے کرام "سیاسہ" کے تصور کی رو سے قاضی کےلیے یہ اختیار مانتے ہیں کہ وہ قرائن اور جدید ترین ذرائع سے میسر آنے والے ثبوتوں کی روشنی میں مجرم کو ایسی عبرت ناک سزا دے کہ پھر کسی کو اس طرح کے جرم کے ارتکاب کی جرات ہی نہ ہوسکے۔ 3۔ مجرم معلوم نہ ہوسکے تب بھی بچی کے ساتھ کیا گیا ظلم رائیگاں نہیں جائے گا بلکہ اس کی تلافی کی ذمہ داری حکمران پر ہے اور قاضی کی ذمہ داری یہ ہے کہ وہ حکمران سے مظلوم کا یہ حق وصول کروائے ۔  -------------------- المورد کے تجدد کی رو سے معاملے کی نوعیت -------------------- ترجمان صاحب کی طرح میں بھی یہ بتاسکتا تھا کہ المورد کے تجدد کی رو سے اس مسئلے کی کیا نوعیت ہے اور اس تجدد کی رو سے حکمران کے اختیارات اور قانون کے ساتھ جو کھلواڑ ہوتا ہے اس سے اس طرح کے معاملے میں کیا فسادِ عظیم برپا ہوسکتا ہے لیکن میں بہرحال اس سطح تک نہیں گرسکتا کہ اس عظیم اور دردناک قومی سانحے کو پوائنٹ سکورنگ کے لیے استعمال کرسکوں۔ مجھے اس سے معذور جانیے ۔  -------------------- ایک نصیحت -------------------- جس کے متعلق مجھے یقین ہے کہ ترجمان صاحب اسے درخورِ اعتنا نہیں سمجھیں گے ۔ پھر بھی نصیحت کرنا میری ذمہ داری ہے ۔ میں پورے خلوص سے انھیں یہ نصیحت کرنا چاہتا ہوں کہ فقہاے کرام کے متعلق یاوہ گوئی سے قبل ایک دفعہ فقہ اور اصولِ فقہ کو سمجھنے کی کوشش ضرور کریں۔ ترجمانی کے فرائض انجام دینے کی وجہ سے زیادہ فرصت نہ ہو تو کم از کم فقہاے احناف کے ہاں "سیاسہ" کا تصور ہی سمجھنے کی کوشش کریں ۔ اور ہاں۔ اس مقصد کے لیے مستشرقین یا مستغربین کے بجاے فقہاے کرام ہی کی کتب کا مطالعہ کریں ، اور وہ بھی اصل زبان میں ۔  -------------------- پس نوشت -------------------- قاضی حسین احمد صاحب مرحوم کی دختر ایم این اے بنے تو ان کی صلاحیت کے باوجود اسے "اقربا پروری" سے تعبیر کیا جاتا ہے ۔ پتہ نہیں المورد میں ڈائریکٹر کا عہدہ اقربا پروری کا نتیجہ ہے یا نہیں ۔

##############################
https://web.facebook.com/MMushtaqYusufzai/posts/908856782862380
مشرف کیس: آئینی بحران کا حل؟ --------------- مشرف کے خلاف فیصلہ خصوصی عدالت نے دیا جو ہائیکورٹ کے تین ججز پر مشتمل تھی جسے سپریم کورٹ نے مشرف کے خلاف سماعت جاری رکھنے کا حکم دیا تھا۔ اس کے خلاف اپیل لاہور ہائی کورٹ کے ایک بنچ نے کیسے سنی؟ مشرف نے تو اپیل کرنی ہی تھی لیکن وفاق نے کیوں اعتراض نہیں کیا؟ وفاق کی جانب سے کیسے اعتراض ہوتا جبکہ خود وفاقی حکومت مشرف کو بری کرانا چاہتی تھی؟ وفاق نے بھی اعتراض نہیں کیا تو خود جج صاحبان قانون کا بنیادی اصول کیسے بھول سکتے تھے جس کا "عدالتی نوٹس لینا" ان کی ذمہ داری تھی؟ جب ججز نے بھی اعتراض نہیں کیا تو سپریم کورٹ نے مداخلت کرکے اس بنچ کو کیوں نہیں روکا؟ جب سپریم کورٹ نے بھی نہیں روکا تو اب اس فیصلے کے خلاف اپیل کون کرے گا جبکہ اپیل صرف مقدمے کا کوئی فریق ہی کرسکتا ہے؟ جب فریقین ہی آپس میں راضی ہیں تو میں اور آپ سواے کڑھنے کے کیا کرسکتے ہیں؟ -------- آخری حل بار کونسلز اٹھیں اور سپریم کورٹ میں مقدمہ اٹھائیں۔ گر یہ نہیں تو بابا پھر سب کہانیاں ہیں!

##############################
https://web.facebook.com/MMushtaqYusufzai/posts/909950052753053
کیا غیر آئینی عدالت کا فیصلہ کالعدم ہوجاتا ہے؟ ---------------------- کئی دوست یہ سوال اٹھارہے ہیں۔ جو اس سوال کا جواب اثبات میں دے رہے ہیں ان کی دلیل یہ ہے کہ جب عدالت ہی آئین کے خلاف قرار پائی تو اس کے فیصلہ کی آئینی حیثیت از خود ختم ہوجاتی ہے۔ قانون کی زبان میں وہ گویا اسے coram non judice کہہ رہے ہیں، یعنی not before a competent judge۔  اس کے برعکس جو دوست اس کے قائل ہیں کہ خواہ عدالت کو آئین کے خلاف قرار دیا گیا ہو، فیصلہ بدستور برقرار ہے، ان کی دلیل یہ ہے کہ 1998ء میں ملک اسد کیس میں سپریم کورٹ نے قرار دیا تھا کہ جسٹس سجاد علی شاہ کا بطور چیف جسٹس تقرر آئین کے خلاف تھا لیکن عملاً چیف جسٹس کے عہدے پر فائز رہ کر انھوں نے جو عدالتی اور انتظامی فیصلے کیے وہ برقرار رہیں گے۔ اسی طرح افتخار چودھری کی دوسری دفعہ بحال کے بعد "پی سی او زدہ ججز" کو جب واپس عدالتوں سے نکال لیا گیا تو ان کے فیصلوں کو ختم نہیں کیا گیا۔ یہاں یہ یاد رہے کہ ملک اسد کیس میں جو اصول اپنایا گیا، جو اس سے پہلے اور اس کے بعد بھی کئی کیسز میں اپنایا گیا ہے، اسے قانون کی زبان میں past and closed transaction کہتے ہیں، یعنی وہ معاملہ جو گزر چکا اور ختم ہوچکا اسے دوبارہ کھولا نہیں جائے گا۔ چنانچہ جو معاملہ ابھی گزرا نہیں اور ابھی ختم نہیں ہوا، اسے اس اصول کا تحفظ حاصل نہیں ہوسکتا۔ اس لیے اصل قانونی سوال یہ ہے کہ کیا پرویز مشرف کی سزا کا معاملہ past and closed transaction ہے یا نہیں؟ یہ اور دیگر کئی اہم قانونی سوالات اس بات کے متقاضی ہیں کہ سپریم کورٹ اس معاملے کا نوٹس لے کر درست قانونی پوزیشن واضح کردے لیکن چونکہ بظاہر اس کا کوئی امکان نظر نہیں آتا اس لیے کل عرض کیا تھا کہ یہ ذمہ داری بار کونسلز کی ہے کہ وہ یہ معاملہ سپریم کورٹ تک لے جائے۔ -------------------- پس نوشت: پرویز مشرف کے خلاف خصوصی عدالت کا فیصلہ قانون کی نظر میں کالعدم ہوا یا نہیں؟ اس پر تو اختلافِ راے ممکن ہے لیکن اس معاملے میں دو رائیں نہیں ہوسکتیں کہ یہ فیصلہ  ہمارے قومی حافظے سے محو نہیں ہوسکتا۔ ایک دفعہ پھر دل سے جسٹس وقار سیٹھ اور جسٹس شاہد کریم کےلیے دعا نکلتی ہے۔

##############################
https://web.facebook.com/MMushtaqYusufzai/posts/909900646091327
رسول اللہ ﷺ کو دس ہزار دفعہ ٹوک دیا گیا؟ ------------------------- شعوری طور پر مسلسل کوشش کی کہ غامدی صاحب کی یہ بات نظرانداز کروں اور بھول جاؤں لیکن بار بار ان کا لہجہ اور انداز یاد آجاتا ہے۔ کیا انھوں نے ذرا بھی نہیں سوچا کہ وہ کیا کہہ رہے ہیں؟ اور کیسے کہہ رہے ہیں؟  دس ہزار مرتبہ۔۔۔۔ ٹوک دیا گیا۔۔۔۔ مبالغہ ایک طرف کہ وہ شاعروں کی عادت ہوتی ہے، لیکن کیا انھیں اپنے استاذ امام کا لکھا بھی یاد نہیں رہا؟ وہ لکھا جس کی نقل انھوں نے خود بھی کئی مقامات پر کی ہے؟  وہ واقعی بھول گئے ہوں تو انھیں یاد دلاؤں کہ ایسے تقریباً ہر مقام پر جہاں بظاہر قرآن کریم میں رسول اللہ ﷺ پر عتاب نظر آتا ہے، ان کے استاذ امام نے تصریح کی ہے کہ یہاں اصلاً عتاب رسول اللہ ﷺ کے مکذبین اور مخالفین پر ہے لیکن عتاب کی شدت اتنی ہے کہ ان بدبختوں کو مخاطب بھی نہیں کیا جارہا اور یہ گویا شدید بے زاری کا اظہار ہے۔  غامدی صاحب، خود پر بھی رحم کریں اور اپنے سادہ لوح لیکن نیک نیت مقلدین پر بھی جو ہر جگہ سوچے سمجھے بغیر آپ کے اسلوب کی نقل اتارتے ہیں۔ آپ شاعر ہیں تو شاعر ہی کی بات ہی یاد کیجیے: ہزار بار بشویم دہن زمشک و گلاب ہنوز نامِ تو گفتن کمال بے ادبی است!

##############################
https://web.facebook.com/MMushtaqYusufzai/posts/909433279471397
زنا کے ساتھ اکراہ پر بحث فقہاے کرام کیسے کرتے ہیں؟ (نشر مکرر) -------------------------------- 1۔ فقہاے کرام کےلیے زنا اور اکراہ کے تعلق پر بحث کا ایک پہلو یہ ہے کہ فعل کے مرتکبین میں کسی ایک پر اکراہ کیا گیا ہو تو کیا اس پر حد کی سزا اکا اطلاق ہوتا ہے؟  اس سوال کے جواب میں انھوں نے تصریح کی ہے کہ اکراہ کی صورت میں حد کی سزا لاگو نہیں ہوتی۔ انھوں نے یہ بھی واضح کیا ہے کہ عورت پر اکراہِ ناقص ہو تب بھی اس پر حد کی سزا لاگو نہیں ہوتی ، البتہ مرد سے صرف اکراہِ تام کی صورت میں ہی حد کی سزا دور کی جاسکتی ہے ۔ اس فرق کی وجہ یہ ہے کہ فقہاے کرام کے نزدیک فعلِ زنا کا اصل مرتکب مرد ہے اور عورت کی حیثیت تابع کی ہے ۔  2۔  زنا کے احکام پر بحث کرتے ہوئے فقہاے کرام کے سامنے ایک دوسرا سوال یہ ہوتا ہے کہ اگر چار گواہوں نے گواہی دی کہ مرد نے عورت کے ساتھ زنا کیا لیکن عورت کو مجبور کیا گیا تھا تو عورت سے تو حد ساقط ہوجاتی ہے لیکن کیا مرد پر زنا کی حد جاری کی جائے گی؟ یہ سوال اس لیے اٹھا کہ فعلِ زنا میں دو افراد شامل ہوتے ہیں جن میں ایک سے حد ساقط ہوچکی ہے تو کیا اس سے دوسرے کے فعل کے متعلق شبہ پیدا ہوجاتا ہے یا نہیں؟ اس کا جواب فقہاے کرام صراحت سے نفی کے ساتھ دیتے ہیں۔ امام سرخسی فرماتے ہیں: فأما إذا زنى بمكرهة يلزمه الحد ۔(اگر اس نے عورت کو مجبور کرکے اس سے زنا کیا تو اس پر حد لازم ہے ۔ ) واضح رہے کہ یہاں بحث یہ نہیں ہورہی کہ کیا "زنا بالجبر" زنا کی قسم ہے یا نہیں، بلکہ یہ ہورہی ہے کہ جب کسی شخص کے متعلق چار گواہوں سے ثابت ہوا کہ اس نے زنا کیا اور یہ بھی معلوم ہوا کہ خاتون کو مجبور کیا گیا تھا تو خاتون تو سزا سے محفوظ رہے گی لیکن مرد پر زنا کی حد لازم ہوگی کیونکہ مرد کا فعل الگ فعل ہے اور اسے اپنے مستقل بالذات فعل کی سزا مل رہی ہے ۔  پھر نوٹ کریں کہ یہاں یہ بحث نہیں ہورہی کہ عورت کے ساتھ جبر کیا گیا تو اسے کیسے ثابت کیا جائے گا؟ بحث یہ ہورہی ہے کہ زنا کا فعل ثابت ہوچکا ہے لیکن یہ بھی ثابت ہوچکا ہے کہ مرد نے عورت کو مجبور کیا تھا تو ایسی صورت میں کیا کیا جائے گا؟  3۔ زنا پر بحث میں فقہاے کرام اس سوال پر بھی غور کرتے ہیں کہ اگر زنا کے گواہوں کا اختلاف ہوجائے کہ بعض اکراہ کا اثبات کریں اور بعض اس کی نفی کریں تو کیا ان کی گواہی سے مرتکبین میں کسی کا جرم ثابت ہوسکے گا؟  امام ابوحنیفہ کا موقف یہ ہے کہ اس صورت میں کسی کےلیے بھی زنا کا جرم ثابت نہیں ہوتا ۔ امام سرخسی اس کی وضاحت میں کہتے ہیں کہ اگر دو گواہوں نے اکراہ کا ذکر کیا اور دو نے رضامندی کا تو یہ دو الگ افعال کی گواہیاں ہوگئیں کیونکہ اکراہ کے تحت کیا گیا فعل رضامندی کے تحت کیے گئے فعل سے مختلف ہوتا ہے ؛ اور معلوم حقیقت ہے کہ زنا کا جرم چار گواہوں کی گواہی سے ہی ثابت ہوتا ہے ۔  اس جزئیے پر غور کرتے ہوئے یہ بات نگاہوں سے اوجھل نہ ہوجائے کہ یہاں بحث اس پر نہیں ہورہی کہ "زنا بالجبر" کے ثبوت کےلیے چار گواہ چاہئیں ، بلکہ اس پر ہورہی ہے کہ زنا کے لیے چار گواہ چاہئیں اور جب دو نے اکراہ کا اور دو نے رضامندی کا ذکر کیا تو زنا کے متعلق چار گواہ میسر نہ ہوسکے۔ یہاں فقہاے کرام یہ بحث کرہی نہیں رہے کہ عصمت دری کا جرم کیسے ثابت کیا جاتا ہے ۔ وہ یہ واضح کررہے ہیں کہ جب مرد و عورت پر زنا کا الزام لگا لیکن گواہوں میں اختلاف ہوا تو کیا زنا کا جرم ثابت ہوسکتا ہے؟  اس کی مزید وضاحت اس سوال سے ہوجاتی ہے کہ اس صورت میں کیا ہوگا اگر گواہوں کا اختلاف جگہ یا وقت پر ہوا ؟امام سرخسی نے تصریح کی ہے:  الزنا فعل یختلف باختلاف المحل و المکان و الزمان ؛ و ما لم یجتمع الشھود الأربعۃ علی فعل واحد ، لا یثبت ذلک عند الامام ۔ (زنا کے فعل کی نوعیت فعل کے محل ، مکان اور وقت پر اختلاف سے تبدیل ہوتی ہے ۔ اس لیے جب تک چار گواہ ایک فعل پر متفق نہ ہوں ، عدالت کے سامنے یہ فعل ثابت نہیں ہوتا۔ )  یہاں یہ بات بھی مد نظر رہے کہ حدود کے معاملے میں جہاں معمولی سا بھی امکان پیدا ہوجائے جس کی بنا پر حد کی سزا روکی جاسکتی ہے تو فقہاے کرام حد کی سزا روکنے کے قائل ہوجاتے ہیں ۔ یہاں تک کہ اگر کسی جوڑے کے متعلق چار افراد زنا کی گواہی دیں اور وہ نکاح کا دعوی کریں تو خواہ ان کے پاس نکاح کا گواہ نہ ہو، فقہاے کرام کے نزدیک حد ساقط ہوجاتی ہے ، بلکہ اگر مرد نکاح کا انکاری بھی ہو تب بھی حد ساقط ہوجائے گی ۔ (یاد کریں کہ گواہوں کے بغیر نکاح کے بعد جب دخول ہوجائے تو اس پر عقدِ فاسد کے احکام کا اطلاق ہوتا ہے!)  4۔ زنا پر بحث کے وقت فقہاے کرام یہ سوال بھی اٹھاتے ہیں کہ اگر زنا کے ساتھ کسی اور جرم کا بھی ارتکاب ہوا تو اس کے نتائج کیا ہوں گے؟  مثال کے طور پر اگر کسی عورت کے ساتھ زنا کیا گیا اور اس کے کسی عضو کو نقصان پہنچایا گیا تو فقہاے کرام کہتے ہیں کہ اس صورت میں اس عضو کا ارش لازم ہوتا ہے امام سرخسی نے یہاں ایک اہم نکتے کی وضاحت کرتے ہیں جو زیربحث موضوع کےلیے قولِ فیصل کی حیثیت رکھتا ہے ۔ وہ واضح کرتے ہیں کہ اس صورت میں ارش اور حد دونوں کا اطلاق ہوتا ہے لیکن اس پر یہ اعتراض نہیں کیا جاسکتا کہ ایک جرم پر دو سزائیں کیوں دی جارہی ہیں کیونکہ دونوں سزاؤں کے اسباب الگ ہیں: و ما یجب بالجنایۃ لیس بدل المستوفی بالوطء حتی یقال : لا یجمع بینہ و بین الحد ؛ بل ھو بدل المتلَف بالجنایۃ۔ (جرم کی وجہ سے جو تاوان واجب ہوتا ہے وہ وطی کے ذریعے حاصل کی جانے والی چیز کا بدل نہیں کہ یہ کہا جائے کہ اسے حد کے ساتھ اکٹھا نہیں کیا جاسکتا؛ بلکہ وہ اس چیز کا بدل ہے جس کا اتلاف جرم کے نتیجے میں کیا گیا ۔ )  اسی طرح صاحبِ ہدایہ واضح کرتے ہیں کہ اس صورت میں دو الگ جرائم ہوتے ہیں اور ہر جرم کے اپنے نتائج ہوتے ہیں : انہ جنی جنایتین ، فیوفر علی کل واحد منھما حکمہ ۔ (اس نے دو جرم کیے ہیں ، اس لیے اس پر ان میں سے ہر جرم کے احکام کا اطلاق ہوگا۔ ) امام سرخسی یہ بھی واضح کرتے ہیں کہ اس فعل کو عمد سمجھا جائے گا اور اس لیے تاوان مجرم کے اپنے مال سے ادا کیا جائے گا اور عاقلہ اس کی ذمہ داری نہیں ہوگی : و الارش فی مالہ لانہ بمنزلۃ العمد ، و لا تعقل العاقلۃ العمد۔ (ارش اس کے مال سے ادا کیا جائے گا کیونکہ اسے عمد سمجھا جائے گا اور عاقلہ پر عمد کا تاوان اداکرنے کی ذمہ داری نہیں ہوتی ۔ )  5۔ زنا اگر اکراہ کے ساتھ ہو تو اس بحث میں فقہاے کرام یہ بھی واضح کرتے ہیں کہ یہ فعل محض زنا سے زیادہ شدید اور شنیع جرم ہے اور اسی لیے اس پر محض زنا کے احکام کا ہی نہیں بلکہ دیگر جرائم کے احکام کا بھی اطلاق ہوتا ہے ۔ امام سرخسی نے تصریح کی ہے: وجنايته إذا استكرهها أغلظ من جنايته اذا طاوعتہ۔ (اس شخص کا جرم ، جب وہ عورت کو مجبور کردے، زیادہ سنگین ہے بہ نسبت اس صورت کے جب وہ اس کے ساتھ راضی ہو ۔ ) اس کے ساتھ یہ بات نوٹ کرنے کی ہے کہ جرم کی شنیع صورتوں سے نمٹنے کےلیے فقہاے کرام نے حکمران اور قاضی کےلیے سیاسہ کا اختیار مانا ہوا ہے اور اسی لیے وہ اس پر مناسب سزا کا تعین حکمران اور قاضی پر چھوڑ دیتے ہیں ۔ اسی طرح انھوں نے تصریح کی ہے کہ زنا کے سوا جنسی جرائم کی جتنی قسمیں ہیں ان پر سزا کا معاملہ حکمران کے اختیار میں ہے ۔  مثال کے طور پر امام سرخسی بتاتے ہیں کہ مختلف صحابۂ کرام رضی اللہ عنہم نے مردوں کی ہم جنس پرستی کے لیے مختلف سزا تجویز کی اور امام ابوحنیفہ نے ان کے اس اختلاف سے یہ اصول اخذ کیا کہ صحابۂ کرام رضی اللہ عنہم کا اتفاق اس امر پر تھا کہ یہ جرم زنا کی تعریف میں شامل نہیں ہے کیونکہ اگر وہ اسے زنا سمجھتے تو پھر اس پر مختلف سزائیں تجویز نہیں کرسکتے تھے ۔ اس کے بعد وہ دوسرا اصول یہ واضح کرتے ہیں کہ جب یہ زنا سے مختلف جرم ہے تو اس پر سزا کا تعین حکمران کا کام ہے :  بقيت هذه جريمة لا عقوبة لها في الشرع مقدرة فيجب التعزير فيه يقينا وما وراء ذلك من السياسة موكول إلى رأى الامام ان رأى شيئا من ذلك في حق فله أن يفعله شرعا ۔(یہ ایسا جرم ہوگیا کہ اس پر شریعت میں کوئی مقررہ سزا نہیں ہے۔ پس اس میں تعزیری سزا ضروری ہے ۔ اس سے آگےجرائم پر قابو پانے کا اختیار (سیاسہ/لغوی مطلب =سرکش گھوڑے کو قابو کرنا) حکمران کے اجتہاد پر منحصر ہے۔ اسے اس امر میں جو سزا مناسب معلوم ہو اس کے تعین کا اختیار اسے شریعت نے دیا ہے۔ ) 6۔ یہ بھی فقہاے کرام نے واضح کیا ہے کہ "سیاسہ جرائم" کا ثبوت صرف اقرار یا گواہوں سے نہیں ہوتا بلکہ اس کےلیے قرائن ، حالات، سابقہ ریکارڈ اور دیگر ذرائع بھی قابلِ قبول ہیں بشرطیکہ اسلامی قانون کے عمومی قواعد کی روشنی میں قاضی انھیں کافی سمجھے۔ گویا یہاں بھی انھوں نے معاملہ قاضی کے اجتہاد اور صواب دید پر چھوڑا ہے۔  چنانچہ عہدِ رسالت میں جب ایک یہودی نے ایک بچی کا سر کچل دیا تھا تو اس کی سزا کے طور پر رسول اللہ ﷺ نےحکم دیا تھا کہ اس کا سر بھی دو بھاری پتھروں کے درمیان کچل دیا جائے۔ فقہاے کرام اسے قصاص کی سزا نہیں مانتے کیونکہ رسول اللہ ﷺ نے قصاص کی سزا تلوار  کےذریعے نافذ کرنے کا حکم دیا تھا ۔ یہ بھی قابلِ غور ہے کہ اس شخص کا جرم عینی شاہدوں کی گواہی سے ثابت نہیں ہوا تھا بلکہ مرنے والی بچی کے سامنے کئی نام لیے گئے اور اس نے اس یہودی کے نام پر سر ہلا دیا تھا ۔ امام سرخسی کی وضاحت بہت اہم ہے :  وتأويل الحديث انه أمر بذلك على طريق السياسة لكونه ساعيا في الارض بالفساد معروفا بذلك الفعل بيانه فيما روى انهم أدركوها وبها رمق فقيل لها أقتلك فلان فأشارت برأسها لا حتى ذكروا اليهودي فأشارت برأسها أن نعم وانما يعد في مثل تلك الحالة من يكون متهما بمثل ذلك الفعل معروفا به وعندنا إذا كان بهذه الصفة فللامام أن يقتله بطريق السياسة۔ (اس حدیث کا صحیح مفہوم یہ ہے کہ رسول اللہ ﷺ نے یہ حکم بطور سیاسہ دیا تھا کیونکہ وہ شخص زمین میں فساد مچارہا تھا اور اس کام کےلیے معروف تھا۔ اس کی وضاحت اسروایت سے ہوجاتی ہے جس میں کہا گیا کہ لوگوں نے اس بچی کو اس حالت میں پایا کہ اس میں تھوڑی رمق باقی تھی۔ اس سے پوچھا گیا کہ کیا تمھیں فلاں نے قتل کیا؟ تو اس نے سر کے اشارے سے کہا کہ نہیں۔ یہاں تک کہ جب اس یہودی کا نام لیا گیا تو اس نے سر کے اشارے سے کہا کہ ہاں ۔اور ایسی حالت میں انھی کا نام لیا جاتا ہے جو پہلے ہی ایسے کام کے لیے متہم اور معروف ہوں ۔ اور اگر کوئی اس نوعیت کا مجرم ہو تو  ہمارے نزدیک امام کے پاس اختیار ہے کہ اسے سیاسۃً سزاے موت دے۔ ) سیاسہ سزا کے متعلق ایک آخری بات ۔ عہدِ رسالت یا خلافِ راشدہ میں جب بھی کسی کو موت کی سزا دی گئی ہے اور اس سزا پر قصاص یا حدود کے اصول منطبق نہیں ہوسکتے، تو فقہاے کرام نے اس سزا کو  سیاسہ قرار دیا ہے۔ اسی طرح جب بھی عہدِ رسالت یا خلافتِ راشدہ میں کسی کو اقرار یا گواہی کی عدم موجودگی میں قرائن اور دیگر ذرائع کی بنیاد پر سزا دی گئی ہے ، خواہ وہ سزاے موت ہو یا کوئی اور سزا، تو فقہاے کرام اسے سیاسہ قرار دیتے ہیں۔  امید ہے کہ اس ساری بحث سے فقہ اور فقہاے کرام کے متعلق غلط فہممیوں کا ازالہ ہوا  ہوگا۔  و ماعلینا الا البلاغ۔  اللھم انفعنا بما علمتنا ، و علمنا ما ینفعنا ، و زدنا علما  یارب العالمین۔l
