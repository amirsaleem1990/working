##############################
https://web.facebook.com/MMushtaqYusufzai/posts/776480149433378?comment_tracking=%7B%22tn%22%3A%22O%22%7D
ہزار مرتبہ کابل نکو تر از دلّی است کہ آں عجوزہ عروسِ ہزار داماد است (کابل دلّی سے ہزار مرتبہ بہتر ہے کیونکہ وہ بڑھیا تو ہزار شوہروں کی بیوی رہی ہے۔) اقبال
##############################
https://web.facebook.com/MMushtaqYusufzai/posts/776257929455600?comment_tracking=%7B%22tn%22%3A%22O%22%7D
پلاسٹک بیگز اور سرمایہ دارانہ ذہنیت --------------- تو 14 اگست سے اسلام آباد میں پلاسٹک بیگز پر پابندی لگ جائے گی اور یہ قابلِ سزا جرم بن جائے گا۔ پلاسٹک کے نقصانات گنوانے پر اب سیکڑوں پوسٹس بھی لکھی جائیں گی، ٹاک شوز بھی ہوں گے، کالمز بھی لکھے جائیں گے اور سارا ملبہ گرے گا کسی ریڑی بان پر، کسی سبزی فروش پر، کسی کریانہ سٹور پر۔ واہ واہ کے ڈونگرے بھی برسائے جائیں گے اور اس شور و غوغا میں دھیان نہیں جائے گا تو اس طرف کہ کیا پلاسٹک صرف شاپرز میں استعمال ہوتا ہے؟ کیا ملٹی نینشل کارپوریشنز کی ہزاروں لاکھوں پراڈکٹس میں مسلسل پلاسٹک استعمال نہیں ہورہا؟ ذرا ارد گرد نظر تو دوڑائیے۔ گھر کے اندر ہی دیکھیے۔ صابن کا ریپر ہو، یا ہینڈ واش، پانی کی بوتل ہو، یا سوفٹ ڈرنکس کی بوتل، شیمپو ہو یا چپس کا پیکٹ، اوپر نیچے دائیں بائیں، آگے پیچھے ہر طرف پلاسٹک ہی پلاسٹک۔ لیکن ہمارا فوکس ہوگا پلاسٹک بیگز پر۔ قانون کیسے سرمایہ دارانہ نظام کا آلۂ کار بن جاتا ہے، اس تضاد سے خوب معلوم ہوجاتا ہے۔ غریب ریڑی بان کو سزا دی جائے گی اور ملٹی نیشنل کارپوریشنز پلاسٹک کا زہر بیچ کر کروڑوں کماتی رہیں گی۔
##############################
https://web.facebook.com/MMushtaqYusufzai/posts/777143709367022?comment_tracking=%7B%22tn%22%3A%22O%22%7D
گران افغانستان
##############################
https://web.facebook.com/MMushtaqYusufzai/posts/777074392707287?comment_tracking=%7B%22tn%22%3A%22O%22%7D
خو دا زڑہ مے راتہ وائی، دا ھڈوکی مے گونڑیگی چہ اخر بہ سوک اوچت کڑی د جانان د مخ نقاب!  (غنی خان) ------ (لیکن میرا دل یہ کہہ رہا ہے اور میرا وجود گنگنا رہا ہے کہ آخر کوئی محبوب کے رخ سے نقاب ہٹا ہی دے گا!)
##############################
https://web.facebook.com/MMushtaqYusufzai/posts/777655872649139?comment_tracking=%7B%22tn%22%3A%22O%22%7D
جمہوری اقدار پر ٹسوے بہانے کے بجاے  ہر پارٹی اپنے بِکے ہوئے گھوڑوں کے خلاف  دستوری اور قانونی کارروائی کرے۔جمہوری اقدار پر ٹسوے بہانے کے بجاے  ہر پارٹی اپنے بِکے ہوئے گھوڑوں کے خلاف  دستوری اور قانونی کارروائی کرے۔
##############################
https://web.facebook.com/MMushtaqYusufzai/posts/777417202673006?comment_tracking=%7B%22tn%22%3A%22O%22%7D
سینیٹ اور کرپشن ----------- پاکستان کے پہلے دستور (1956ء) کی رو سے پارلیمنٹ کا ایک ایوان تھا اور اس میں دونوں صوبوں (مشرقی و مغربی پاکستان) کی برابر سیٹیں تھیں۔ (آبادی کی بنا پر مشرقی پاکستان کی اکثریت کے مقابلے کےلیے مغربی پاکستان کے صوبوں اور ریاستوں کو 1955ء میں ملا کر ایک یونٹ، یعنی ایک صوبہ، بنادیا گیا تھا۔)  1962ء کے دستور کے تحت بھی یہی بندوبست رہا۔ 1973ء کے دستور میں پارلیمنٹ کے دو ایوان بنادیے گئے۔ ایوانِ زیریں، قومی اسمبلی، کےلیے اصول یہ طے پایا کہ یہاں سیٹیں آبادی کی بنیاد پر دی جائیں گی اور ایوانِ بالا، سینیٹ، کےلیے اصول یہ طے پایا کہ یہاں چاروں صوبوں کو برابر کی نمائندگی دی جائے گی۔ گویا سینیٹ کو وفاق کی علامت بنادیا گیا۔ تاہم سینیٹ کو وفاق کی علامت بننے میں کئی مسائل کا سامنا کرنا پڑا: مثلاً پاکستان میں صرف صوبے ہی تو نہیں تھے؛ قبائلی علاقے بھی تھے۔ چنانچہ وفاق کے زیر انتظام قبائلی علاقوں کےلیے الگ سیٹیں مختص کی گئیں جبکہ صوبوں کے زیر انتظام قبائلی علاقوں کےلیے ایسا کوئی بندوبست نہیں کیا گیا کیونکہ انھیں صوبوں کا ہی حصہ مان لیا گیا۔ (پچیسویں ترمیم کے وقت جب قبائلی علاقے صوبہ خیبر پختونخوا میں ضم کیے گئے تو قبائلی علاقوں کی مخصوص نشستیں ختم ہوگئیں۔ ) پھر وفاقی دار الحکومت کےلیے نمائندگی کا مسئلہ اور پھر بالخصوص جنرل ضیاء اور جنرل مشرف کے دور میں اور پھر اٹھارویں ترمیم کے موقع پر ٹیکنوکریٹس ، علما، خواتین اور اقلیتوں کےلیے مخصوص نشستوں کا معاملہ یوں اٹھا کہ سینیٹ میں چار صوبوں کی برابر کی نمائندگی کے اصول کئی طریقوں سے پامال ہوگئے۔ یوں ہوتے ہوتے وفاق کی علامت والی بات بیچ میں کہیں رہ گئی اور سینیٹ میں دیگر امور کا بھی خیال رکھا جانے لگا۔ امریکا میں سینیٹ میں تمام ریاستوں کی برابر کی نمائندگی ہوتی ہے (ہر ریاست  کےلیے دو سیٹیں) اور سینیٹرز کا انتخاب براہ راست ہوتا ہے۔ پاکستان میں سینیٹ کا تصور تو امریکا سے لیا گیا لیکن انتخاب کےلیے براہ راست عوام کے ووٹوں کے بجاے طریقِ کار یہ طے پایا کہ صوبوں کی چودہ نشستوں (اور اسی طرح علما، ٹیکنوکریٹس و اقلیتوں کی مخصوص نشستوں) پر انتخاب صوبائی اسمبلی کے ممبران کریں گے۔ اس طرح کرپشن کےلیے باقاعدہ گنجائش پیدا کرلی گئی۔ ذرا سوچیے کہ صوبہ پنجاب سے چودہ سینیٹرز کا انتخاب اگر براہ راست عوام کے ووٹوں سے ہوتا تو کتنی بڑی کیمپین کی ضرورت ہوتی لیکن جب چودہ نشستوں کےلیے پنجاب کی صوبائی اسمبلی کے 371 ارکان کو الیکٹورل کالج کی حیثیت حاصل ہوگئی تو ایک نشست کےلیے 27 ارکان اسمبلی کا ووٹ کافی ہوا۔ گویا پنجاب سے سینیٹ کے الیکشن کےلیے امیدوار نے 27 ارکان ہی پر محنت کرنی ہے اور اگر انتخاب بلوچستان سے ہو تو صرف 5 ارکان اسمبلی ہی کی ضرورت ہوتی ہے (بلوچستان اسمبلی میں 65 ارکان ہوتے ہیں اور انھوں نے سینیٹ کےلیے 14 ارکان کا انتخاب کرنا ہوتا ہے)۔ کوئی حیرت کی بات نہیں ہے  کہ سب سے زیادہ بولیاں بلوچستان کی اسمبلی میں ہی لگتی ہیں اور "نادیدہ قوتوں" کا پسندیدہ پلے گراؤنڈ بلوچستان اسمبلی ہی ہوتی ہے جہاں عام طور پر کسی خاص سیاسی پارٹی کی اکثریت بھی نہیں ہوتی۔ سینیٹرز کو عوام منتخب نہیں کرتے اور عوام کو پتہ بھی نہیں ہوتا کہ سینیٹرز کو ملنے والے فنڈز کہاں اور کیسے استعمال ہوتے ہیں؟ ایم این ایز اور ایم پی ایز کو تو لوگوں سے ملنا پڑتا ہے اور اگلے الیکشن کے موقع پر بہت کچھ دیکھنا اور سننا بھی پڑتا ہے لیکن سینیٹرز اس جھنجھٹ سے بے نیاز ہوتے ہیں۔ ہمارے مردان سے الحاج محمد علی خان ہوتی سالہا سال سینیٹر بلکہ سینیٹ میں قائد ایوان رہے اور بہت ہی شریف اور صاحب علم آدمی تھے لیکن مردان میں ان کے حجرے کے آس پاس محلوں میں بھی کسی کو علم نہیں ہوتا تھا کہ سینیٹر صاحب کب آئے، کب گئے اور انھوں نے اس دوران میں کیا کچھ کیا؟  پھر چونکہ سینیٹرز کا کوئی تعلق عوام سے نہیں ہوتا ، اس لیے عوام کے سامنے جوابدہی کی انھیں فکر ہی نہیں ہوتی۔ سچ یہ ہے کہ پاکستان میں سینیٹ خالص طبقاتی تقسیم کی علامت ہے جیسے کسی زمانے میں برطانیہ میں ہاؤس آف لارڈز ہوتا تھا (بلکہ اب بھی کسی حد تک ہے)۔ آخر کوئی تو وجہ ہوتی ہے کہ امریکا سے آنے والے سرمایہ کار (یا سرمایہ دار) سینیٹر بننے کو ترجیح دیتے ہیں اور ان کےلیے کیا سیکولر اور کیا مذہبی، سب جماعتوں کے دروازے کھلے ہوتے ہیں۔ (اعظم سواتی، طلحہ محمود اور کئی دیگر مثالیں فوری طور پر ذہن میں آئی ہیں۔) پھر یہ بھی دیکھیے کہ سینیٹ اگر صوبوں کی نمائندگی کے اصول پر قائم ہے تو یہ کیسے ممکن ہے کہ ایک ہی گھر کے تین افراد سینیٹ کے ارکان بن جائیں؟ (ایک زمانے میں صوبہ سرحد سے سینیٹر گلزار، سینیٹر عمار اور سینیٹر وقار ہوتے تھے۔) کیا یہ گھر کی نمائندگی ہے یا صوبے کی؟ اس معاملے میں بھی سیکولر اور مذہبی جماعتیں یکساں ذمہ دار ہیں۔ 2006ء میں سینیٹ کے انتخاب کے موقع پر ایم ایم اے نے پروفیسر خورشید صاحب کو صوبہ سرحد سے سینیٹ کی جنرل سیٹ کےلیے نامزد کیا ۔ پروفیسر صاحب کی اہلیت، صلاحیت، دیانت سب کچھ ہر شک و شبے سے بالاتر ہے لیکن کیا وہ صوبہ سرحد کے نمائندے کی حیثیت رکھتے تھے؟  ایسے ادارے کےلیے انتخاب بہت بڑی سرمایہ کاری کے بغیر ممکن نہیں ہوتا اور سرمایہ کار تو سرمایہ کاری منافع کےلیے ہی کرتا ہے۔ حقیقت یہ ہے کہ سینیٹ کے ادارے کی تعمیر میں ہی خرابی کی صورت مضمر ہے۔ چنانچہ آج اگر بعض سرمایہ کاروں نے منافع کا سنہرا موقع دیکھ کر ووٹ خراب کیے، یا پارٹی لائن کی مخالفت کی، تو اس میں حیرت کی کیا بات ہے؟ آخر پارٹی نے بھی ان کا انتخاب کوئی میرٹ پر تھوڑی کیا تھا۔ کل پارٹی نے منافع لیا، آج سینیٹر نے لے لیا۔  Tit for tat
##############################
https://www.facebook.com/MMushtaqYusufzai/posts/777685362646190?comment_tracking=%7B%22tn%22%3A%22O%22%7D
چہ بے حسہ شم ورکیگم، چہ احساس لرم سوزیگم نہ طاقت شتہ د سکون ، نہ ھمت د اضطراب ! (بے حس ہوجاؤں تو فنا ہوجاؤں؛ احساس رکھوں تو جل جاؤں۔ نہ سکون برداشت کرنے کی طاقت ہے، نہ ہی اضطراب سہنے کی ہمت۔) غنی خان
##############################
https://www.facebook.com/MMushtaqYusufzai/posts/777682372646489?comment_tracking=%7B%22tn%22%3A%22O%22%7D
شکر ہے کہ پوپلزئی صاحب کو کل چاند نظر نہیں آیا۔ آ بھی کیسے سکتا تھا جبکہ چاند عید الفطر کا نہیں تھا!شکر ہے کہ پوپلزئی صاحب کو کل چاند نظر نہیں آیا۔ آ بھی کیسے سکتا تھا جبکہ چاند عید الفطر کا نہیں تھا!
##############################
https://www.facebook.com/MMushtaqYusufzai/posts/778366082578118?comment_tracking=%7B%22tn%22%3A%22O%22%7D
زکاۃ اور ٹیکس: غامدی صاحب کی پیدا کردہ غیر ضروری الجھن  ----------------------------- کسی زمانے میں غامدی صاحب کا موقف تھا کہ حکومت زکاۃ کی شرح میں تبدیلی نہیں کرسکتی اور اس نے اپنے سارے اخراجات زکاۃ کی مخصوص شرح سے حاصل ہونے والے محدود مال سے ہی پورے کرنے ہیں۔ اب ان کے نزدیک قابلِ زکاۃ اموال، نصابِ زکاۃ اور شرح کے متعلق اختیار حکومت کے پاس ہے اور یوں ان کے اور غلام احمد پرویز صاحب کے موقف میں کوئی خاص فرق باقی نہیں رہا ہے۔ اس موقف پر تفصیلی تنقید کےلیے سردست فرصت دستیاب نہیں ہے۔ فی الوقت فقہاے کرام کے موقف کا خلاصہ پیش کیا جاتا ہے۔ فقہاے کرام کا موقف یہ ہے کہ زکاۃ ایک مالی عبادت ہے۔ اس عبادت کی ادائیگی کےلیے مخصوص اموال پر مخصوص شرائط کے ساتھ مخصوص شرح سے مخصوص مقدار عائد کی جاتی ہے جو مخصوص مصارف میں خرچ کی جاتی ہے۔ اس تصور کی رو سے حکومت صرف اموال ظاہرہ پر ہی زکاۃ وصول کرسکتی ہے (اور اس پر دیگر قیود بھی لاگو ہوتی ہیں)۔ اموال باطنہ کی زکاۃ ہو، یا زکاۃ کے علاوہ دیگر واجب صدقات، ان کی ادائیگی فرد کا کام ہے اور وہ انفرادی طور پر کرتا ہے۔  باقی رہا ٹیکس کا معاملہ تو اس کا جواز اس پر منحصر ہے کہ حکومت کیا  خدمات دے رہی ہے، ان پر اس کا خرچہ کتنا ہوتا ہے اور ان اخراجات کےلیے اس کے پاس دستیاب ذرائع کیا ہیں؟ اگر خدمات جائز ہوں، اخراجات مناسب ہوں، دستیاب ذرائع سے وہ اخراجات پورے نہ ہوتے ہوں، تو حکومت ٹیکس لگا سکتی ہے، ورنہ نہیں۔  یہ خلاصہ ہوا۔ تفصیل کسی او وقت، ان شاء اللہ۔ ------------- پس نوشت: جناب ڈاکٹر عرفان شہزاد صاحب کا کہنا ہے  کہ غامدی صاحب شرح میں تبدیلی کے قائل نہیں ہیں، البتہ باقی امور میں ان کا موقف درست بیان کیا گیا ہے۔ اس پر عرض کیا: تصحیح کےلیے شکریہ قبول کیجیے۔  یہ بات اپنی جگہ حیران کن ہے کہ قابلِ زکاۃ اموال کون سے ہیں؟ کون سے اموال کو زکاۃ سے مستثنی کیا جائے؟ نصاب کیا ہو اور کتنا ہو؟ ان امور میں اختیار حکومت کو ہو تو شرح کی تبدیلی کا اختیار اس کے پاس کیوں نہیں ہوسکتا؟
##############################
https://www.facebook.com/MMushtaqYusufzai/posts/778342369247156?comment_tracking=%7B%22tn%22%3A%22O%22%7D
شریعہ اکیڈمی کی مطبوعات کی فہرست یہ مطبوعات آپ کو پچاس فی صد ڈسکاؤنٹ کے ساتھ مل سکتی ہیں۔
##############################
https://web.facebook.com/MMushtaqYusufzai/posts/781163052298421?comment_tracking=%7B%22tn%22%3A%22O%22%7D
تین سال قبل اس دن کوئٹہ میں قیامت برپا کی گئی تھی۔ اللہ شہیدوں کی شہادت قبول کرے اور ہمیں ظالموں کو کیفر کردار تک پہنچانے کی توفیق دے۔
##############################
https://web.facebook.com/MMushtaqYusufzai/posts/781162202298506?comment_tracking=%7B%22tn%22%3A%22O%22%7D
یہ سوال پچھلے سال کیا تھا لیکن اب پھر یاد آگیا ہے سابقہ فاٹا کےلیے خواتین کی مخصوص نشستوں کے انتخاب پر!
##############################
https://web.facebook.com/MMushtaqYusufzai/posts/787958081618918?comment_tracking=%7B%22tn%22%3A%22O%22%7D
اپنی خودی پہچان، او غافل افغان!  --------------- گران افغانستان تہ یومِ استقلال اومبارکی ورکوم او ورسرہ د اقبالؔ لاہوری کلام پیرزو کوم --------------- رومی بدلے، شامی بدلے، بدلا ہندستان تو بھی، اے فرزندِ کہستاں! اپنی خودی پہچان اپنی خودی پہچان او غافل افغان! موسم اچھا، پانی وافر، مٹی بھی زرخیز جس نے اپنا کھیت نہ سینچا وہ کیسا دہقان! اپنی خودی پہچان او غافل افغان! اونچی جس کی لہر نہیں ہے وہ کیسا دریاے! جس کی ہوائیں تند نہیں ہیں وہ کیسا طوفان! اپنی خودی پہچان او غافل افغان! ڈھونڈ کے اپنی خاک میں جس نے پایا اپنا آپ اس بندے کی دہقانی پر سلطانی قربان اپنی خودی پہچان او غافل افغان! تیری بے علمی نے رکھ لی بے علموں کی لاج عالم فاضل بیچ رہے ہیں اپنا دین ایمان اپنی خودی پہچان او غافل افغان!
##############################
https://web.facebook.com/MMushtaqYusufzai/posts/787951828286210?comment_tracking=%7B%22tn%22%3A%22O%22%7D
خوب گزری تھی جو مل بیٹھے تھے دیوانے دو ----------- قیصر بھائی کے ساتھ مالے، مالدیپ، میں  19 اگست 2016ء
##############################
https://web.facebook.com/MMushtaqYusufzai/posts/788563151558411?comment_tracking=%7B%22tn%22%3A%22O%22%7D
آزادی کی جنگ اور بین الاقوامی قانون (1) ----------------- آزادی کی جنگ کی شرعی حیثیت پر الگ گفتگو کی ضرورت ہے لیکن چوں کہ بعض لوگ بین الاقوامی قانون سے ناواقفیت کی بنیاد پر یہ سمجھتے ہیں کہ معاصر قانون کی رو سے اسے ناجائز سمجھا جاتا ہے ، اس لیے یہاں اس ضمن میں بین الاقوامی قانون کی کچھ تفصیلات دی جارہی ہیں ۔  بین الاقوامی قانون میں آزادی کی جنگ کے جواز اور عدم جواز پر بحث ”حق خود ارادیت“ (Right of Self-determination) کے لیے جد و جہد پر بحث کے ضمن میں شروع ہوئی۔  معاصر بین الاقوامی قانونی نظام کی ابتدا یورپ میں ”قومی ریاست“(Nation-state) کے تصور سے ہوئی۔ اس تصور کا بنیادی مفروضہ یہ تھا کہ ایک ریاست کے اندر رہنے والے لوگ ایک قوم ہیں۔ یورپ میں یہ تصور جس طرح وجود میں آیا اور جس طرح اس نے پرانے نظام کی جگہ لی اس پس منظر میں یورپ کی حد تک اس تصور سے کوئی بڑا مسئلہ پیدا نہیں ہوا، اگرچہ کہیں کہیں ایک ریاست کے اندر رہنے والے لوگ خود کو ”الگ قوم“ متصور کرکے ”آزادی“ حاصل کرنے اور ”الگ ریاست“ کی تشکیل کے لیے آواز بلند کرتے رہے۔ البتہ جب یورپی اقوام کے قبضے کے خلاف ایشیا، افریقہ اور لاطینی امریکہ میں مزاحمت کا سلسلہ شروع ہوا تو ”قومی آزادی کی جنگ“ (War of National Liberation) کے جواز اور عدم جواز پر بحث بھی شروع ہوئی۔  ظاہر ہے کہ قابض قوتیں ابتدا میں اس کے جواز کی قائل نہیں ہوسکتی تھیں، اور چوں کہ بیسویں صدی کے ربع اول تک یورپی قوموں کا تصور یہی تھا کہ ریاست کو جنگ شروع کرنے کا مطلق اختیار ہے جو اس کے اقتدار اعلی (Sovereignty)کا لازمی نتیجہ ہے، اس لیے یورپی قبضے اور تسلط کے خلاف جہاں بھی مزاحمت ہوئی اسے ناجائز قرار دیا گیا اور مزاحمت کاروں کو ”دہشت گرد“ (Terrorists) کا خطاب دیا گیا۔ یہیں سے آزادی کی جنگ اور دہشت گردی کے تعلق پر بحث شروع ہوئی۔ پھر آزادی کی جنگ لڑنے والوں نے بھی دہشت گردی کے خطاب کو اپنے لیے اعزاز سمجھنا شروع کیا اور یہ بات مشہور ہوگئی کہ ایک شخص جسے دہشت گرد کہتا ہے وہ دوسرے کے نزدیک آزادی کی جنگ لڑنے والا مجاہد ہے:  One man's terrorist is another's freedom fighter.  پہلی جنگ عظیم کے خاتمے (1918ء) پر جو بین الاقوامی نظام وجود میں آیا اس میں آزادی کی جنگ اور حق خود ارادیت کی جد و جہد کی بحث کو ایک نیا رخ دیا۔  اس جنگ عظیم میں ترکی اور جرمنی نے شکست کھائی اور ان کے زیر تسلط علاقوں پر برطانیہ، فرانس اور ان کے اتحادیوں کا قبضہ ہوگیا۔ جنگ کے دوران میں ہی انہوں نے مستقبل کے متعلق جن امور پر آپس میں اتفاق کیا تھا ان میں ایک امر یہ تھا کہ جنگ کے بعد ان علاقوں کو کس طرح تقسیم کرنا ہے، بالخصوص مشرق وسطی کے نقشے کو نئے سرے سے بنانے (Redrawing the Map of the Middle East) کا منصوبہ بنایا جاچکا تھا۔ اسی طرح افریقہ کے وہ علاقے جو اس وقت تک جرمنی کے قبضے میں تھے ان کی تقسیم کا بھی فیصلہ ہوچکا تھا۔ 1918ء میں ”میثاقِ مجلسِ اقوام“ (Covenant of the League of Nations) کے ذریعے ایک عالمی تنظیم قائم کی گئی۔ ان علاقوں کی تقسیم کے لیے میثاق کے تحت ایک ”نظامِ انتداب“ (Mandate System) وضع کیا گیا جس کے تحت طے پایا کہ یہ علاقے مختلف یورپی طاقتوں کو بطور ”ذمہ داری“ (Mandate) دیے جائیں گے اور ان یورپی طاقتوں کی ذمہ داری ہوگی کہ وہ ان علاقوں کے لوگوں کو اپنی حکومت خود چلانے (Self-rule) کا اہل بنائیں اور اس مقصد کے لیے ان کی تربیت کریں۔ پھر جب وہ اس کے اہل ہوجائیں گے تو یورپی طاقتیں ان پر قبضہ ختم کرلیں گی۔ یوں دو صدیوں سے جاری ظلم و استحصال کو ایک قانونی شکل دے دی گئی۔  اس نظام کے تحت مقبوضہ علاقوں کو تین درجوں میں تقسیم کیا گیا:  درجۂ اول (Mandate 'A'):  اس درجے میں رکھے گئے علاقوں کو کاغذات کی حد تک یہ حق دیا گیا کہ وہ اپنے اوپر قبضے کے لیے یورپی طاقتوں میں کسی کو اپنی مرضی سے چن سکتے ہیں۔ ویسے عملاً ایسا کچھ نہیں ہوا اور عراق کے امیر فیصل نے فرانس جاکر جب اس سلسلے میں مذاکرات کی کوشش کی تو کسی نے اس کی بات سنی ہی نہیں۔ ان علاقوں میں قابض یورپی طاقت کی ذمہ داری یہ تھی کہ وہ ان علاقوں کے لوگوں کو ”انتظامی امور میں مشورے اور تعاون“دیں یہاں تک کہ یہ خود اپنے پیروں پر کھڑے ہونے کے اہل ہوجائیں۔ عرب علاقے جو اس وقت تک عثمانی سلطنت کا حصہ تھے اس درجے میں رکھے گئے۔ شام کا علاقہ فرانس کے سپرد کیا گیا جبکہ عراق، فلسطین اور دریائے اردن کے پار کا علاقہ برطانیہ کو دیا گیا۔ یاد رہے کہ 1917ء میں برطانوی وزیر خارجہ بالفور نے عالمی صہیونی تنظیم کے سربراہ کے ساتھ وعدہ کیا تھا کہ جنگ کے خاتمے پر برطانیہ فلسطین میں یہودیوں کے لیے ”قومی وطن“ (National Home) کی تشکیل میں ہر ممکن مدد دے گا۔  درجۂ دوم (Mandate 'B'):  اس درجے میں زیادہ تر افریقہ کے وہ علاقے رکھے گئے جو اس وقت تک جرمنی کے مقبوضہ جات تھے۔ ان علاقوں کو مجلس اقوام کی تمام ممبر ریاستوں کی تجارت کے لیے آزاد رکھا گیا۔ البتہ قابض ریاستوں کی ذمہ داری قرار دی گئی کہ وہ ان علاقوں میں غلاموں کی تجارت اور اسلحے کی ترسیل ختم کرنے کی کوشش کریں۔ ٹانگانائیکا کو برطانیہ، بیلجیم اور پرتگال میں، جبکہ کیمرون اور ٹوگولینڈ کو برطانیہ اور فرانس میں تقسیم کردیا گیا۔  درجۂ سوم (Mandate 'C'):  اس درجے میں مغربی افریقہ اور بحر الکاہل میں جرمنی کے سابقہ مقبوضہ جات کو رکھا گیا۔ مغربی افریقہ کے علاقوں کو جنوبی افریقہ کے حوالے کیا گیا جبکہ بحر الکاہل کے علاقوں کو آسٹریلیا، نیوزی لینڈ اور جاپان میں تقسیم کیا گیا۔ مجلس اقوام کی ممبر ریاستوں کو ان علاقوں میں تجارت کی قطعاً اجازت نہیں تھی۔ واضح رہے کہ درجۂ دوم اور درجۂ سوم کے علاقوں کے لوگوں کو قابض فوج میں ملازمت کی اجازت بھی نہیں تھی۔  یہاں اس بات کی وضاحت ضروری محسوس ہوتی ہے کہ پہلی جنگ عظیم سے قبل ان یورپی طاقتوں نے جن علاقوں پر قبضہ کیا تھا ان پر وہ اپنا قبضہ قانونی طور پر جائز اور مستقل سمجھتی تھیں اور انتداب کا نظام ان کے لیے نہیں تھا۔ چنانچہ مثال کے طور پر برصغیر کو 1857ء سے ”برطانیۂ عظمی“کا حصہ سمجھا جاتا تھا اور اسے ”برطانوی ہند“ کہا جاتا تھا۔ برطانیہ کے بادشاہ کے القابات میں ایک لقب ”شہنشاہِ ہند“ کا بھی تھا۔  1919ء کے ورسائی معاہدے (Treaty of Versailles) میں یورپ کی حد تک علاقائی تنازعات کے حل بھی کوشش کی گئی۔  چنانچہ جرمنی کے مقبوضہ علاقے ”طاس ِسار“ (Saar Basin) کو فرانس کے قبضے میں دیا گیا تاکہ جرمنی کے حملے سے فرانس کو جو نقصان پہنچا اس کی تلافی ہوسکے! البتہ ساتھ ہی طے پایا کہ اس علاقے کے لوگوں سے پندرہ سال بعد استصواب رائے (Plebiscite) کیا جائے گا۔ 1935ء میں کیے گئے استصواب رائے میں لوگوں کی غالب اکثریت نے جرمنی کے ساتھ الحاق کے حق میں رائے دی۔  1864ء میں جرمنی نے ڈنمارک سے شمالی اور مرکزی شلیز وگ (Schlezwig) کے علاقے قبضے میں لیے تھے۔ یہاں جب استصواب رائے کیا گیا تو شمالی علاقے نے ڈنمارک کے ساتھ اور مرکزی علاقے نے جرمنی کے ساتھ الحاق کو اختیار کیا۔  ایک اور استصواب رائے کے ذریعے بالائی سلیشیا (Upper Silesia) کو جرمنی اور پولینڈ کے درمیان تقسیم کردیا گیا۔  (جاری)
##############################
https://web.facebook.com/MMushtaqYusufzai/posts/788324771582249?comment_tracking=%7B%22tn%22%3A%22O%22%7D
شہباز شریف کو تو چلیں قمر درد ہے لیکن باقی سیاستدان  توسیع کے خلاف کب بولیں گے؟شہباز شریف کو تو چلیں قمر درد ہے لیکن باقی سیاستدان  توسیع کے خلاف کب بولیں گے؟
##############################
https://web.facebook.com/MMushtaqYusufzai/posts/789781591436567?comment_tracking=%7B%22tn%22%3A%22O%22%7D
وقف اور بیت المال شخصِ اعتباری نہیں ہیں ۔  ---------------------------------- تین سال قبل کی تحریر جو آج صحیح موقع پر سامنے آئی ہے۔ ۔۔۔۔۔۔۔۔۔۔۔ ممتاز عرب عالم الخیاط نے وقف کو شخص اعتباری ماننے کے لیے سب سے مضبوط کیس بنایا ۔بعد کے لوگوں نے انھی کے دلائل کو اپنے الفاظ میں پیش کرنے کی کوشش کی ہے ۔  الخیاط کے موقف کا خلاصہ یہ ہےکہ وقف کا ناظر (caretaker/administrator) وقف کے لیے دین لے سکتا ہے جو وقف کے فوائد (جنھیں اصطلاحاً "غلۃ" کہا جاتا ہے ) سے ادا کیا جاتا ہے ، یہاں تک کہ اگر یہ ناظر تبدیل کیا جائے اور اس کی جگہ کسی اور شخص کو ناظر مقرر کیا جائے تو دین کا مطالبہ پچھلے ناظر کے بجاے نئے ناظر سے کیا جائے گا جو اسے وقف کے غلہ سے ادا کرے گا ۔ اس سے خیاط نے یہ فرض کیا کہ گویا حقوق اور فرائض وقف کے ہی ہیں اور اس طرح وقف ایک "شخص ِ اعتباری " ہوگیا !  یہ موقف بہت ہی غلط مفروضات پر قائم ہے ، نہ صرف شخص اعتباری کے تصور کے متعلق بلکہ وقف کے متعلق بھی !  پہلے وقف کی طرف آئیے ۔  وقف ہے کیا چیز ؟ لغوی طور پر تو وقف کا مطلب ہے "روک دینا " لیکن یہاں کیا روکنا مراد ہے ؟ امام ابو حنیفہ کہتے ہیں کہ اس سے مراد یہ ہے کہ "عین کو واقف (وقف وجود میں لانے والے ) کی ملکیت پر روک دیا جائے " ( حبس العین علی ملک الواقف ) ۔ صاحبین کا موقف اس کے برعکس یہ ہے کہ "عین کو حکماً اللہ تعالیٰ کی ملکیت پر روک دیا جاتا ہے " ( حبس العین علی حکم ملک اللہ ) ۔  اب پہلی بات تو یہ ہے کہ ملکیت کا روک دینا ، کہ آگے اس کی منتقلی کسی صورت نہ ہو ، جیسا کہ وقف کی جانے والی عین کے بارے میں قاعدہ ہے کہ : لا تباع و لا توھب و لا تورث ( نہ اسے بیچا جاسکتا ہے ، نہ ہبہ کیا جاسکتا ہے ،نہ وہ کسی کو میراث میں مل سکتی ہے ) ، تو یہ شریعت کے عام قواعد کے خلاف ہوا ۔ عین کی ملکیت کی آگے منتقلی ہی اصل قاعدہ ہے ۔ اسی لیے وقف کو "خلاف القیاس " کہا جاتا ہے ۔  دوسری بات یہ ہےکہ وقف کے فوائد جن لوگوں کو ملیں گے ( موقوف لھم ) ان فوائد کے بدلے ان پر اس وقف کو پہنچنے والے نقصانات کی ذمہ داری اٹھانے کا فریضہ بھی عائد ہوتا ہے کیونکہ اگر وہ فائدہ اٹھائیں اور نقصان کے لیے ذمہ دار نہ ہوں تو یہ فائدہ ربا ہوجائے گا ! قاعدہ یہی ہے کہ : الخراج بالضمان( کسی سے شے سے آپ تبھی فائدہ اٹھاسکتے ہیں جب اس کے نقصان کی ذمہ داری بھی آپ اٹھائیں ) ۔ چناں چہ جس طرح آپ کا خادم یا غلام آپ کو فائدہ دیتا ہے تو اس خادم یا غلام کا خرچہ بھی آپ کو اٹھانا پڑتا ہے ، اسی طرح موقوف لھم جب وقف سے فائدہ اٹھاتے ہیں تو عین موقوفہ کا خرچہ اور عین موقوفہ کو پہنچنے والے نقصان کی ذمہ داری اٹھانے کا فریضہ بھی ان پر عائد ہوتا ہے ۔ ( والعین بمنزلۃ الخادم و العبد ، لان الخراج بالضمان ، وصار کنفقۃ العبد ۔ )  تیسری بات یہ ہے کہ ناظر کی قانونی حیثیت موقوف لھم کے وکیل (agent) کی ہے ۔ وکالت کے متعلق حنفی فقہ کا قاعدہ یہ ہے کہ وکیل جب کوئی چیز خریدتا یا فروخت کرتا ہے تو تیسرا فریق براہ راست اصیل (principal)سے مطالبہ نہیں کرسکتا ، نہ ہی اصیل براہ راست تیسرے فریق سے مطالبہ کرسکتا ہے بلکہ تیسرا فریق بھی وکیل سے اور اصیل بھی وکیل سے مطالبہ کرے گا ، اگر چہ ملکیت تیسرے فریق سے اصیل کو اور اصیل سے تیسرے فریق کو منتقل ہوجاتی ہے ۔ اسے عقد کے "حقوق" اور "حکم " میں فرق کہتے ہیں ۔ حکم سے مراد ملکیت کی منتقلی ہے ۔ حقوق سے مراد عقد پر عمل درآمد (performance)ہے ۔ چناں چہ تیسرا فریق خواہ مطالبہ وکیل سے کرے لیکن اصل ذمہ دار اصیل ہی ہوتاہے اور وکیل ادائیگی اصیل کے مال سے ہی کرے گا ۔ پس یہاں بھی اگر عین موقوفہ پر کوئی دین لیا گیا ہے تو خواہ مطالبہ ناظر سے کیا جائے ، ادائیگی موقوف لھم کے مال ،یعنی عین موقوفہ کے غلہ ، سے ہی کی جائے گی (و اقرب اموالھم ھذہ الغلۃ ) ۔ توجہ رہے : " موقوف لھم کے مال ،یعنی عین موقوفہ کے غلہ سے " ، نہ کہ وقف نامی کسی شخص اعتباری کے مال سے !  چوتھی بات یہ ہے کہ غلہ جس سے یہ نقصان پورا کیا جاتا ہے ، موقوف لھم کی ملکیت ہوتا ہے اور عین موقوفہ یا وقف کا جزو نہیں ہوتا ۔  پانچویں بات یہ ہے کہ نئے ناظر سے مطالبہ اس بنیاد پر کیا جاتا ہے کہ پہلے ناظر نے عقد ِ حوالہ (assignment of debt) کے ذریعے دین اس کی طرف منتقل کیا ہے ۔  آخری بات یہ ہے کہ متقدمین فقہاے کرام کیا ، متاخرین نے بھی تصریح کی ہے کہ وقف کا ذمہ نہیں ہوتا !  "وقف کا ذمہ نہیں ہوتا " کا مطلب آسان الفاظ میں یہ ہے کہ وقف کے پاس قانونی شخصیت نہیں ہوتی ؛ وقف شخص نہیں ہے !  اما الوقف ، فلا ذمۃ لہ ؛ و الفقراء (ای الموقوف لھم ) و ان کانت لھم ذمۃ لکن لکثرتھم لا تتصور مطالبتھم ؛ فلا یثبت الا علی القیم ۔  (جہاں تک وقف کا تعلق ہے تو اس کا ذمہ نہیں ہوتا ، اور فقرا کا اگرچہ ذمہ ہے لیکن ان کی کثرت کی وجہ سے ان سے مطالبہ ممکن نہیں ہے اس لیے دین قیم سے وصول کیا جاتا ہے ۔ )  خیاط اور دیگر علماے کرام ، جو وقف کو شخص اعتباری سمجھتے ہیں ، وہ شخص اعتباری کے تصور کو ہی غلط سمجھ رہے ہیں کیونکہ حسابات میں آسانی کی خاطر آپ تین افراد کو ایک تصور کرلیں تو وہ قانون کی نظر میں تین مل کر ایک شخص نہیں بن جاتے ، جیسے کئی پارٹنرز کو حسابات میں آسانی کی خاطر فرم کہا جاتا ہے لیکن فرم قانونی لحاظ سے شخص نہیں ہے ۔ شخص اس حقیقی یا فرضی وجود کو  کہتے ہیں جسے قانون ایک خاص صلاحیت جس کی رو سے اس وجود کو قانونی حقوق مل جاتے ہیں اور اس پر قانونی فرائض عائد ہوجاتے ہیں اور یہ حقوق و فرائض پھر افراد کے حقوق و فرائض سے الگ اور مستقل حیثیت رکھتے ہیں ۔ اس مفہوم میں وقف کو کبھی شخص اعتباری نہیں کہا جاسکتا ۔ اسی طرح فقہاے کرام نے کہیں بھی بیت المال کے لیے "ذمہ " نہیں مانا ۔ جن حقوق اور فرائض کو بعض اوقات بظاہر بیت المال کی طرف منسوب کیا جاتا ہے دراصل وہ تمام مسلمانوں کے حقوق و فرائض ہوتے ہیں اور چونکہ بیت المال تمام مسلمانوں کی ملک مشترک ہوتی ہے ، اس لیے ان حقوق کی ادائیگی کے لیے بیت المال کی طرف رجوع کیا جاتا ہے ۔ مثال کے طور پر کسی شخص نے قتل ِ خطا کیا اور اس کی عاقلہ نہیں ہے تو دیت کی ادائیگی کے لیے بیت المال کی طرف رجوع کیا جائے گا کیونکہ تمام مسلمان اس شخص کا عاقلہ ہیں ۔ اسی طرح کسی شخص کا کوئی وارث نہیں ہے تو تمام مسلمان اس کے وارث ہیں اور اس لیے اس کا ترکہ بیت المال میں جاتا ہے ۔  یہی وجہ ہے کہ فقہاے کرام "ریاست" نامی فرضی شخصیت کے بجاے "حکمران " کی بات کرتے ہیں ۔ ریاست ، جسے بین الاقوامی قانون نے شخص مانا ہے ، تمام وسائل کی مالک ہوتی ہے ۔ اس کے برعکس اسلامی قانون کی رو سے تمام وسائل مسلمانوں کی ملک ِمشترک (co-ownership) ہوتی ہے اور حکمران ان co-owners  کے وکیل (agent)کے طور پر ان وسائل میں تصرف کرتا ہے ۔  پس اگر ریاست کو اعتباری شخص مانا جائے تو پھر جو حدیث میں آیا ہے کہ لوگ تین چیزوں میں شریک ہیں، اس کی کوئی گنجایش باقی نہیں رہتی ۔ اسی طرح "سرکاری خزانہ" ریاست کی ملکیت ہوگی جس کی وجہ سے "شبھۃ الملک " کی بنا پر "بیت المال " سے چوری پر حد کی سزا ساقط ہونے کا جزئیہ بھی چھوڑنا پڑے گا ۔ مزید برآں ، دفینہ یا دیگر وسائل اگر کسی فرد کی ذاتی ملکیت میں بھی دریافت ہوجائیں تو وہ ریاست نامی شخص کی ملکیت ہوتے ہیں اور اسی لیے معادن اور رکاز میں خمس کے متعلق تمام جزئیات بھی دریابرد کرنی پڑیں گی ۔اسی طرح کسی شخص کی دیت بھی سرکاری خزانے سے ادا نہیں کی جائے گی کیونکہ سرکاری خزانے کو تمام مسلمانوں کی نہیں بلکہ ریاست نامی شخص کی ملکیت تصور کیا جائے گا اور اس شخص کا پہلے شخص سے جب تک موالات کا عقد نہ کیا جائے تب تک اس کے مال سے اس کے جرم کی دیت ادا نہیں کی جاسکے گی ۔ اسی طرح کسی لاوارث شخص کا ترکہ سرکاری خزانے میں کیوں جائے گا ؟  مزید آگے بڑھیے ۔ پھر ہم ریاست نامی شخص کو ٹیکس کیوں ادا کریں ؟ یہ ٹیکس تو بھتہ ہوجائے گا جب تک اس شخص کے ساتھ ہم کوئی باقاعدہ معاہدہ نہ کریں جس کی رو سے ہم اسے ٹیکس دینے کے پابند ہوں اور وہ بھی جواب میں ہمارے لیے کچھ کرنے کا پابند ہو ۔ اسی لیے جدید ریاستی نظام میں دستور کو ایک "عمرانی معاہدہ" تصور کیا جاتا ہے ۔  اس کے علاوہ بھی بہت سے نتائج ہیں جو ماننے پڑیں گے ۔
##############################
https://web.facebook.com/MMushtaqYusufzai/posts/789434744804585?comment_tracking=%7B%22tn%22%3A%22O%22%7D
پاکستان بار کونسل کا یہ مطالبہ بالکل درست ہے کہ چیف جسٹس کو جسٹس فائز عیسی کے خلاف ریفرنس کی سماعت سے الگ ہوجانا چاہیے ۔پاکستان بار کونسل کا یہ مطالبہ بالکل درست ہے کہ چیف جسٹس کو جسٹس فائز عیسی کے خلاف ریفرنس کی سماعت سے الگ ہوجانا چاہیے ۔
##############################
https://web.facebook.com/MMushtaqYusufzai/posts/790423228039070?comment_tracking=%7B%22tn%22%3A%22O%22%7D
جنرل مشرف کا کارنامہ جنرل ضیاء کے نام -------------- پچھلے سال کی ایک پوسٹ ------------------ فیس بک پر ایک عمر رسیدہ صاحب قلم کی بات کئی لوگ شیئر کررہے ہیں جو اپنی ذاتی یادداشت کی بنیاد پر کہہ رہے ہیں کہ جنرل ضیاء کے دور میں سکولوں کے نصاب میں سورۃ الانفال اور سورۃ التوبۃ کی آیات داخل کی گئیں کیونکہ مقصود یہ تھا کہ مجاہدین تیار کیے جائیں۔ یہ بزرگ باراں دیدہ پہلے بھی اس طرح کے شگوفے چھوڑتے رہے ہیں۔ ایک صاحب نے ان کی پوسٹ شیئر کی تو اس پر یہ تبصرہ کیا: ان حضرت کی بات شیئر کرنے سے قبل ایک بار تحقیق کی زحمت تو کرلیتے کہ کیا واقعی ضیاء الحق کے دور میں سکولوں کے نصاب میں سورۃ الانفال اور سورۃ التوبۃ کی آیات داخل کی گئی تھیں؟ میں نے میٹرک 1992ء میں کیا ہے اور چھٹی جماعت 1987ء سے دسویں جماعت 1992ء تک سرکاری سکول میں زیر تعلیم رہا اور میں گواہی دیتا ہوں کہ یہ جھوٹ ہے۔ یہ سوال اپنی جگہ موجود ہے کہ جنرل مشرف کے کارنامے کےلیے جنرل ضیاء کو قصوروار ٹھہرا کر یہ بزرگ باراں دیدہ حاصل کیا کرنا چاہتے ہیں؟
##############################
https://web.facebook.com/MMushtaqYusufzai/posts/790101064737953?comment_tracking=%7B%22tn%22%3A%22O%22%7D
متعہ اور مسیار میں فرق ۔۔۔ ایک عجمیوں نے پسند کیا تو دوسرا عربوں کےلیے ایجاد کیا گیا۔متعہ اور مسیار میں فرق ۔۔۔ ایک عجمیوں نے پسند کیا تو دوسرا عربوں کےلیے ایجاد کیا گیا۔
##############################
https://web.facebook.com/MMushtaqYusufzai/posts/792053441209382?comment_tracking=%7B%22tn%22%3A%22O%22%7D
انسانیت کے خلاف جرائم یا مسیحیت کے خلاف جرائم؟ -------------------------- مغربی اقوام کی چالاکی یہ ہے کہ وہ مسیحی اصطلاحات کے بجاے "انسانیت" کی اصطلاحات استعمال کرتی ہیں اور ہمارے پڑھا (کم) لکھا (زیادہ) طبقہ اپنی سادہ لوحی کی بنا پر واہ واہ کے سوا اور کچھ کرنے کے قابل ہی نہیں رہتا۔  یہ جسے آج بین الاقوامی قانون کی اصطلاح میں "انسانیت کے خلاف جرائم" کہا جاتا ہے، ان کےلیے پہلی جنگ عظیم میں "مسیحیت کے خلاف جرائم" کی اصطلاح وضع کی گئی تھی اور اس کا استعمال برطانیہ اور دیگر یورپی طاقتوں نے آرمینیا میں مسیحیوں کے خلاف عثمانیوں کے مزعومہ مظالم کے سیاق میں شروع کیا تھا۔
##############################
https://web.facebook.com/MMushtaqYusufzai/posts/792039561210770?comment_tracking=%7B%22tn%22%3A%22O%22%7D
قومی ریاستوں کے دور میں امت کا تصور -------------- کیا وہ لوگ جو امت کی موت کا نوحہ پڑھتے ہیں اور ہمیں یہ درس دیتے ہیں کہ قومی ریاستوں کے دور میں ہر قوم بس اپنی ہی فکر کرتی ہے، یہ جانتے ہیں کہ قومی ریاستوں کے اس دور میں ہی کتنی دفعہ بعض رہاستوں نے "انسانیت کے نام پر" دوسری ریاستوں میں مداخلت کی ہے؟ کیا وہ یہ بھی جانتے ہیں کہ عام طور پر یہ مداخلت جس ریاست میں کی جاتی ہے اس پر الزام یہ ہوتا ہے کہ وہ اپنے ہی باشندوں کے حقوق کی پامالی کررہی ہے؟  کیا وہ یہ بھی جانتے ہیں کہ "نفسی نفسی" یا "قومی قومی" کے اس دور میں بھی یورپی طاقتوں نے امریکا کے ساتھ مل اجتماعی دفاع کا معاہدہ کیا ہے جس کی رو سے ان میں کسی ایک پر حملہ سب پر حملے کے مترادف ہوتا ہے؟ کیا یہ جانتے ہیں اس اجتماعی حقِ دفاع کا عنوان استعمال کرکے کئی بار ان طاقتوں نے ان ملکوں پر بھی حملے میں پہل کی ہے جنھوں نے ان پر حملہ کیا ہی نہیں تھا؟ پھر کیا یہ جانتے ہیں کہ ان ممالک نے قومی ریاستوں کے اسی دور میں اقوامِ متحدہ کی تنظیم نامی ایک ادارہ بنایا ہے جس کی سلامتی کونسل کو یہ حق دیا گیا ہے کہ جب وہ یہ سمجھے کہ کسی ریاست کی جانب سے "بین الاقوامی امن کو خطرہ" ہے تو وہ اس کے خلاف فوجی کارروائی کرے؟ کیا یہ جانتے ہیں کہ اس طرح کی کارروائی اس وقت بھی کی جاتئ ہے جب بین الاقوامی امن کو خطرہ اس ملک کے "اندرونی امور" سے ہو اور یہ کہ ایسے موقع پر "اندرونی امور میں عدم مداخلت" کا اصول معطل ہوجاتا ہے؟ اس سب کچھ کی موجودگی میں یہ دعوی کیسے کیا جاسکتا ہے کہ "امت" کا دور چلا گیا ہے اور اب "قوموں" کا دور ہے؟  حقیقت یہ ہے کہ اب بھی دور امت ہی کا ہے لیکن یہ امت مغربی اقوام پر مشتمل ہے اور اس میں مسلمانوں کی حیثیت کبھی اہل ذمہ کی ہوتی ہے، کبھی اہل صلح کی اور کبھی اہل حرب کی۔ --------------
##############################
https://web.facebook.com/MMushtaqYusufzai/posts/797498707331522
شریعہ اکیڈمی کے خصوصی ٹریننگ کورسز کےلیے چترال آئے ہوئے ہیں۔ آج یونی ورسٹی آف چترال میں۔ کل چترال بار ایسوسی ایشن میں، ان شاء اللہ۔ ڈاکٹر محمد زاہد صدیق مغل صاحب، ڈاکٹر محمد عطاء اللہ خان محمود وٹو، ڈاکٹر حبیب الرحمان اور جناب سمیع الرحمان کی معیت میں۔
##############################
https://web.facebook.com/MMushtaqYusufzai/posts/796772727404120
مدرسہ ڈسکورسز کی نئی کھیپ میں شامل بعض نام دیکھ کر مزید اطمینان ہوا کہ محض خانہ پری کی یہ مشق کوئی بہت بڑا فتنہ برپا نہیں کرسکتی۔مدرسہ ڈسکورسز کی نئی کھیپ میں شامل بعض نام دیکھ کر مزید اطمینان ہوا کہ محض خانہ پری کی یہ مشق کوئی بہت بڑا فتنہ برپا نہیں کرسکتی۔
##############################
https://web.facebook.com/MMushtaqYusufzai/posts/798443647237028
اللہ تعالی جناب غامدی صاحب کو شفاے کاملہ عاجلہ مستمرہ نصیب کرے۔اللہ تعالی جناب غامدی صاحب کو شفاے کاملہ عاجلہ مستمرہ نصیب کرے۔
##############################
https://web.facebook.com/MMushtaqYusufzai/posts/802823333465726
عشرۂ محرم گزر گیا۔  کئی دانشوروں کے واپس ملحد اور "ریشنلسٹ"  بننے کا وقت آگیا۔عشرۂ محرم گزر گیا۔  کئی دانشوروں کے واپس ملحد اور "ریشنلسٹ"  بننے کا وقت آگیا۔
##############################
https://web.facebook.com/MMushtaqYusufzai/posts/802747046806688
مرگ اک ماندگی کا وقفہ ہے یعنی آگے چلیں گے دم لے کر (میرؔ)مرگ اک ماندگی کا وقفہ ہے یعنی آگے چلیں گے دم لے کر (میرؔ)
##############################
https://web.facebook.com/MMushtaqYusufzai/posts/803553286726064
خیبر پختونخوا میں تعینات شدہ نئے سول ججز کےلیے خصوصی شریعہ ٹریننگ کورس کے اختتام پر گروپ فوٹو۔ کورس خیبر پختونخوا جیوڈیشل اکیڈمی کے تعاون سے منعقد کیا گیا۔
##############################
https://web.facebook.com/MMushtaqYusufzai/posts/803505160064210
ابوحنیفہ نام کے اسماعیلی فقیہ ------------------- امامی شیعہ میں اسماعیلیوں کے متعلق عام طور پر یہ فرض کیا گیا ہے کہ ان کے ہاں فقہ نام کی کوئی چیز نہیں پائی جاتی ، یا انھیں اس کی ضرورت ہی نہیں کیونکہ ان کے "امامِ حاضر" تو حاضر ہی ہوتے ہیں اور امام کے متعلق مفروضہ یہ ہے کہ وہ براہ راست خدا سے رہنمائی حاصل کرتے ہیں۔  تاہم جب مصر میں بالآخر اسماعیلی اپنی خلافت قائم کرنے میں کامیاب ہوگئے تو پھر انھیں نظام چلانے کےلیے فقہ کی ضرورت پیش آ ہی گئی۔ اس موقع پر جس فقیہ نے آگے بڑھ کر ذمہ داری پوری کی، ان کا نام نعمان تھا اور انھوں نے ابوحنیفہ کا لقب بھی اپنے لیے استعمال کیا۔ تاریخ میں وہ قاضی ابو حنیفۃ النعمان کے نام سے مشہور ہیں اور انھوں نے 363ھ (974ء) میں وفات پائی۔ انھوں نے پہلے چار فاطمی خلفا بالخصوص چوتھے خلیفہ المعز لدین اللہ کے ساتھ کام کیا اور "اسماعیلی فقہ" مرتب کی۔ کہا جاتا ہے کہ ان کی ہر کتاب کو امام حاضر کی تائید و تصدیق حاصل تھی۔ اس لیے اسماعیلیوں کےلیے انھوں نے خاص اہمیت حاصل کی۔ قاضی ابوحنیفۃ النعمان کے متعلق کہا جاتا ہے کہ وہ ابتدا میں مالکی تھے، پھر اثنا عشری ہوئے اور آخر میں اسماعیلی ہوئے۔ ایک راے یہ ہے کہ ابتدا سے ہی اسماعیلی تھے لیکن تقیہ کرتے تھے۔ ان پر امام ابوحنیفہ کے اثر کا اندازہ ان کے نام اور لقب سے ہی لگایا جاسکتا ہے۔ بہرحال ان کی مرتب کردہ فقہ کو سنی (بالخصوص مالکی و حنفی) اور شیعہ اثنا عشری فقہ کا ملغوبہ کہا جاتا ہے۔ (تلفیق کے شوقین دوست خصوصی طور پر متوجہ ہوں۔) کوشش کروں گا کہ ان کی فقہ، بالخصوص میراث کی بعض جزئیات کا مختصر تجزیہ پیش کروں تاکہ معلوم ہو کہ سنیوں اور اثنا عشریوں کے مقابل میں اپنے امام حاضر کےلیے استدلال کی بنیاد انھوں نے کیسے میراث کے قانون پر رکھی۔  اس وقت صرف یہ دکھانا مقصود تھا کہ چاہے فقہ سے کتنے ہی تنفر کا اظہار کریں اور اہل فقہ کو اہل ظاہر کے نام کا طعنہ دیں، بہرحال اپنی فقہ مرتب کیے بغیر چارہ نہیں ہے۔ (المورد کے نوخیز مجتہدین نوٹ کرلیں۔) اور ہاں، امام شافعی نے فرمایا تھا کہ تمام لوگ فقہ میں ابو حنیفہ کے محتاج ہیں۔ اس محتاجی کا اس سے بڑا ثبوت کیا ہوسکتا ہے کہ امام حاضر کی موجودگی میں (بلکہ چار حاضر اماموں کی موجودگی میں) بھی فقہ مرتب کرنے والا امام ابوحنیفہ کے اثر سے جان نہیں چھڑا سکا۔ (ہمارے برصغیر کے اہل حدیث دوست اس پر غور کریں۔)
##############################
https://web.facebook.com/MMushtaqYusufzai/posts/804119986669394
دو فتووں کا تجزیہ -------- منسلک تصویر ایک دینی مجلے کے تازہ شمارے کی ہے۔ دو الگ استفتاءات ہیں، اور پھر ان کے جوابات ہیں۔ مجھے نتائج پر اس وقت بحث نہیں کرنی۔ ہوسکتا ہے کہ نتائج پر میرا اتفاق ہو۔ میرا سوال اس وقت یہ ہے کہ ایک ہی صفحے پر دو سوالات کے جوابات میں مفتی صاحب نے شخص اعتباری کے ماننے یا نہ ماننے کے متعلق دو بالکل ہی متعارض موقف کیوں اختیار کیے ہیں؟ اہل علم سے رہنمائی کی درخواست ہے۔
##############################
https://web.facebook.com/MMushtaqYusufzai/posts/805996213148438
بیت المال اور وقف "شخص اعتباری" نہیں ۔ (3)  ----------------------- ممتاز عرب عالم الخیاط نے وقف کو شخص اعتباری ماننے کے لیے سب سے مضبوط کیس بنایا ۔بعد کے لوگوں نے انھی کے دلائل کو اپنے الفاظ میں پیش کرنے کی کوشش کی ہے ۔  خیاط کے موقف کا خلاصہ یہ ہےکہ وقف کا ناظر (caretaker/administrator) وقف کے لیے دین لے سکتا ہے جو وقف کے فوائد (جنھیں اصطلاحاً "غلۃ" کہا جاتا ہے ) سے ادا کیا جاتا ہے ، یہاں تک کہ اگر یہ ناظر تبدیل کیا جائے اور اس کی جگہ کسی اور شخص کو ناظر مقرر کیا جائے تو دین کا مطالبہ پچھلے ناظر کے بجاے نئے ناظر سے کیا جائے گا جو اسے وقف کے غلہ سے ادا کرے گا ۔ اس سے خیاط نے یہ فرض کیا کہ گویا حقوق اور فرائض وقف کے ہی ہیں اور اس طرح وقف ایک "شخص ِ اعتباری " ہوگیا !  یہ موقف بہت ہی غلط مفروضات پر قائم ہے ، نہ صرف وقف کے متعلق بلکہ شخص اعتباری کے تصور کے متعلق بھی !  پہلے وقف کی طرف آئیے ۔  وقف ہے کیا چیز ؟ لغوی طور پر تو وقف کا مطلب ہے "روک دینا " لیکن یہاں کیا روکنا مراد ہے ؟ امام ابو حنیفہ کہتے ہیں کہ اس سے مراد یہ ہے کہ "عین کو واقف (وقف وجود میں لانے والے ) کی ملکیت پر روک دیا جائے " ( حبس العین علی ملک الواقف ) ۔ صاحبین کا موقف اس کے برعکس یہ ہے کہ "عین کو حکماً اللہ تعالیٰ کی ملکیت پر روک دیا جاتا ہے " ( حبس العین علی حکم ملک اللہ ) ۔  اب پہلی بات تو یہ ہے کہ ملکیت کا روک دینا ، کہ آگے اس کی منتقلی کسی صورت نہ ہو ، جیسا کہ وقف کی جانے والی عین کے بارے میں قاعدہ ہے کہ : لا تباع و لا توھب و لا تورث ( نہ اسے بیچا جاسکتا ہے ، نہ ہبہ کیا جاسکتا ہے ،نہ وہ کسی کو میراث میں مل سکتی ہے ) ، تو یہ شریعت کے عام قواعد کے خلاف ہوا ۔ عین کی ملکیت کی آگے منتقلی ہی اصل قاعدہ ہے ۔ اسی لیے وقف کو "خلاف القیاس " کہا جاتا ہے ۔  دوسری بات یہ ہےکہ وقف کے فوائد جن لوگوں کو ملیں گے ، یعنی  موقوف لھم  (beneficiaries) ، ان فوائد کے بدلے ان پر اس وقف کو پہنچنے والے نقصانات کی ذمہ داری اٹھانے کا فریضہ بھی عائد ہوتا ہے کیونکہ اگر وہ فائدہ اٹھائیں اور نقصان کے لیے ذمہ دار نہ ہوں تو یہ فائدہ ربا ہوجائے گا ! قاعدہ یہی ہے کہ : الخراج بالضمان( کسی شے سے آپ تبھی فائدہ اٹھاسکتے ہیں جب اس کے نقصان کی ذمہ داری بھی آپ اٹھائیں ) ۔ چناں چہ جس طرح آپ کا خادم یا غلام آپ کو فائدہ دیتا ہے تو اس خادم یا غلام کا خرچہ بھی آپ کو اٹھانا پڑتا ہے ، اسی طرح موقوف لھم جب وقف سے فائدہ اٹھاتے ہیں تو عین موقوفہ کا خرچہ اور عین موقوفہ کو پہنچنے والے نقصان کی ذمہ داری اٹھانے کا فریضہ بھی ان پر عائد ہوتا ہے ۔ ( والعین بمنزلۃ الخادم و العبد ، لان الخراج بالضمان ، وصار کنفقۃ العبد ۔ )  تیسری بات یہ ہے کہ ناظر کی حیثیت موقوف لھم کے وکیل (agent) کی ہے ۔ اب وکالت کے متعلق حنفی فقہ کا قاعدہ یہ ہے کہ وکیل جب کوئی چیز خریدتا یا فروخت کرتا ہے تو تیسرا فریق براہ راست اصیل (principal)سے مطالبہ نہیں کرسکتا ، نہ ہی اصیل براہ راست تیسرے فریق سے مطالبہ کرسکتا ہے بلکہ تیسرا فریق بھی وکیل سے اور اصیل بھی وکیل سے مطالبہ کرے گا ، اگر چہ ملکیت تیسرے فریق سے اصیل کو اور اصیل سے تیسرے فریق کو منتقل ہوجاتی ہے ۔ اسے عقد کے "حقوق" اور "حکم " میں فرق کہتے ہیں ۔ حکم سے مراد ملکیت کی منتقلی ہے ۔ حقوق سے مراد عقد پر عمل درآمد (performance)ہے ۔ چناں چہ تیسرا فریق خواہ مطالبہ وکیل سے کرے لیکن اصل ذمہ دار اصیل ہی ہوتاہے اور وکیل ادائیگی اصیل کے مال سے ہی کرے گا ۔ پس یہاں بھی اگر عین موقوفہ پر کوئی دین لیا گیا ہے تو خواہ مطالبہ ناظر سے کیا جائے ، ادائیگی موقوف لھم کے مال ،یعنی عین موقوفہ کے غلہ ، سے ہی کی جائے گی (و اقرب اموالھم ھذہ الغلۃ ) ۔ توجہ رہے : " موقوف لھم کے مال ،یعنی عین موقوفہ کے غلہ سے " ، نہ کہ وقف نامی کسی شخص اعتباری کے مال سے !  چوتھی بات یہ ہے کہ غلہ جس سے یہ نقصان پورا کیا جاتا ہے ، موقوف لھم کی ملکیت ہوتا ہے اور عین موقوفہ یا وقف کا جزو نہیں ہوتا ۔  پانچویں بات یہ ہے کہ نئے ناظر سے مطالبہ تب کیا جائے گا جب پہلا ناظر عقد ِ حوالہ کے ذریعے دین اس کی طرف منتقل کردے ۔  آخری بات یہ ہے کہ متقدمین فقہاے کرام کیا ، متاخرین نے بھی تصریح کی ہے کہ وقف کا ذمہ نہیں ہوتا !  "وقف کا ذمہ نہیں ہوتا "کا مطلب آسان الفاظ میں یہ ہے کہ وقف کے پاس قانونی شخصیت نہیں ہوتی ؛ وقف شخص نہیں ہے !  لیجیے ، علامہ شامی سےسن لیجیے :  اما الوقف ، فلا ذمۃ لہ ؛ و الفقراء و ان کانت لھم ذمۃ لکن لکثرتھم لا تتصور مطالبتھم ؛ فلا یثبت الا علی القیم ۔  (جہاں تک وقف کا تعلق ہے تو اس کا ذمہ نہیں ہوتا ؛ جن فقرا کے فائدے کےلیے مال کو وقف کیا گیا ہے ان کا ذمہ ہوتا ہے لیکن ان کی کثرت کی وجہ سے ان سے مطالبے کا تصور نہیں کیا جاسکتا؛ اس لیے دین صرف قیم (ناظر) پر ہی ثابت ہوتا ہے۔)  مجھے معلوم نہیں کہ اس تصریح کے بعد کیسے یہ دعوی کیا جاسکتا ہے کہ فقہاے کرام کے ہاں وقف کو شخص اعتباری مانا گیا ہے!  باقی رہی یہ بات کہ خیاط اور دیگر علماے کرام جو وقف کو شخص اعتباری سمجھتے ہیں وہ شخص اعتباری کے تصور کو ہی غلط سمجھ رہے ہیں تو اس کی وضاحت کئی دفعہ کی گئی کہ شخص اعتباری اسے نہیں کہتے کہ حسابات میں آسانی کی خاطر آپ تین افراد کو ایک تصور کرلیں ؛ بلکہ اسے کہتے ہیں کہ ایک وجود کو وہ صلاحیت مل جاتی ہے جس کی رو سے اس وجود کو قانونی حقوق مل جاتے ہیں اور اس پر قانونی فرائض عائد ہوجاتے ہیں ۔ اس مفہوم میں وقف کو کبھی شخص اعتباری نہیں کہا جاسکتا ۔  -------------------- ختم شد
##############################
https://web.facebook.com/MMushtaqYusufzai/posts/805987779815948
بیت المال اور وقف "شخص اعتباری" نہیں ۔ (2)  -------------------------- اعتباری شخصیت کے نہ ماننے کی بنیادی وجہ یہ ہے کہ اسلامی قانون کی رو سے "شخصیت" کے لیے "ذمۃ " ضروری ہے اور ذمہ سے مراد وہ عہد ہے جو انسانوں نے اپنے پروردگار سے کیا ہے ۔ اسی عہد کی بنیاد پر اسلامی قانون نے انسان کو خطاب ِ شارع کا مستحق قرار دیا ہے اور پھر اسی خطاب ِ شارع کے نتیجے میں اس کو مکلف مانا ہے ۔ بہ الفاظ ِ دیگر ، اس عہد کے نتیجے میں انسان کو "اہلیت " حاصل ہوگئی ۔ یہ اہلیت ، جیسا کہ معروف ہے، دو طرح کی ہے : اہلیت ِ وجوب ، جس کے نتیجے میں انسان کو حقوق و فرائض حاصل ہوتے ہیں ؛ اور اہلیت ِ ادا ، جس کےنتیجے میں وہ ان حقوق و فرائض کی ادائیگی کا اہل ہوجاتا ہے ۔ اہلیت ِ وجوب کے لیے مناط "انسان ہونا " ہے ؛ جبکہ اہلیت ِ ادا کے لیے مناط "عقل " ہے ۔ پس غیر انسان کے لیے نہ ذمہ ہے ، نہ اہلیت ِ وجوب ۔ اسی لیے اصولیین بتاتے ہیں کہ اگر کسی مادی وجود کے لیے فرض بھی کیا جائے کہ وہ عقل رکھتی ہے ،تب بھی اس کے لیے ذمہ تسلیم نہیں کیاجاسکتا ۔ یہ وہ قانونی تصور ہے جو فقہاے اسلام نے قرآن و سنت پر غور و فکر کے بعد بہت تفصیل کے ساتھ وضع کیا ہے ۔ اس تصور میں اعتباری شخصیت کے لیے کوئی گنجایش نہیں ہے ۔  چناں چہ فقہاے کرام نے کہیں بھی بیت المال کے لیے "ذمہ " نہیں مانا ۔ جن حقوق اور فرائض کو بعض اوقات بظاہر بیت المال کی طرف منسوب کیا جاتا ہے دراصل وہ تمام مسلمانوں کے حقوق و فرائض ہوتے ہیں اور چونکہ بیت المال تمام مسلمانوں کی ملک مشترک ہوتی ہے ، اس لیے ان حقوق کی ادائیگی کے لیے بیت المال کی طرف رجوع کیا جاتا ہے ۔ مثال کے طور پر کسی شخص نے قتل ِ خطا کیا اور اس کی عاقلہ نہیں ہے تو دیت کی ادائیگی کے لیے بیت المال کی طرف رجوع کیا جائے گا کیونکہ تمام مسلمان اس شخص کا عاقلہ ہیں ۔ اسی طرح کسی شخص کا کوئی وارث نہیں ہے تو تمام مسلمان اس کے وارث ہیں اور اس لیے اس کا ترکہ بیت المال میں جاتا ہے ۔  یہی وجہ ہے کہ فقہاے کرام "ریاست" نامی فرضی شخصیت کے بجاے "حکمران " کی بات کرتے ہیں ۔ ریاست ، جسے بین الاقوامی قانون نے شخص مانا ہے ، تمام وسائل کی مالک ہوتی ہے ۔ اس کے برعکس اسلامی قانون کی رو سے تمام وسائل مسلمانوں کی ملک ِمشترک (co-ownership) ہوتی ہے اور حکمران ان co-owners  کے وکیل (agent)کے طور پر ان وسائل میں تصرف کرتا ہے ۔  پس اگر ریاست کو اعتباری شخص مانا جائے تو پھر جو حدیث میں آیا ہے کہ لوگ تین چیزوں میں شریک ہیں، اس کی کوئی گنجایش باقی نہیں رہتی ۔ اسی طرح "سرکاری خزانہ" ریاست کی ملکیت ہوگی جس کی وجہ سے "شبھۃ الملک " کی بنا پر "بیت المال " سے چوری پر حد کی سزا ساقط ہونے کا جزئیہ بھی چھوڑنا پڑے گا ۔ مزید برآں ، دفینہ یا دیگر وسائل اگر کسی فرد کی ذاتی ملکیت میں بھی دریافت ہوجائیں تو وہ ریاست نامی شخص کی ملکیت ہوتے ہیں اور اسی لیے معادن اور رکاز میں خمس کے متعلق تمام جزئیات بھی دریابرد کرنی پڑیں گی ۔اسی طرح کسی شخص کی دیت بھی سرکاری خزانے سے ادا نہیں کی جائے گی کیونکہ سرکاری خزانے کو تمام مسلمانوں کی نہیں بلکہ ریاست نامی شخص کی ملکیت تصور کیا جائے گا اور اس شخص کا پہلے شخص سے جب تک موالات کا عقد نہ کیا جائے تب تک اس کے مال سے اس کے جرم کی دیت ادا نہیں کی جاسکے گی ۔ اسی طرح کسی لاوارث شخص کا ترکہ سرکاری خزانے میں کیوں جائے گا ؟  مزید آگے بڑھیے ۔ پھر ہم ریاست نامی شخص کو ٹیکس کیوں ادا کریں ؟ یہ ٹیکس تو بھتہ ہوجائے گا جب تک اس شخص کے ساتھ ہم کوئی باقاعدہ معاہدہ نہ کریں جس کی رو سے ہم اسے ٹیکس دینے کے پابند ہوں اور وہ بھی جواب میں ہمارے لیے کچھ کرنے کا پابند ہو ۔ اسی لیے جدید ریاستی نظام میں دستور کو ایک "عمرانی معاہدہ" تصور کیا جاتا ہے ۔  اس کے علاوہ بھی بہت سے نتائج ہیں جو ماننے پڑیں گے ۔  ------------------- جاری
##############################
https://web.facebook.com/MMushtaqYusufzai/posts/806536226427770
بزرگانِ دیوبند کا شکریہ جنھوں نے اپنے عمل سے ہمیں لباس کے متعلق اسلامی اصول برت کر دکھادیے۔ فجزاھم اللہ تعالیٰ عن المسلمین خیرابزرگانِ دیوبند کا شکریہ جنھوں نے اپنے عمل سے ہمیں لباس کے متعلق اسلامی اصول برت کر دکھادیے۔ فجزاھم اللہ تعالیٰ عن المسلمین خیرا
##############################
https://web.facebook.com/MMushtaqYusufzai/posts/806384563109603
گھوٹکی کا سانحہ: چند نکات --------------- محض مفروضات کے بجاے قانونی حقائق پر گفتگو ہونی چاہیے۔ اس ضمن میں چند نکات پیشِ خدمت ہیں: 1۔ بچے نے استاد پر توہینِ رسالت کا الزام لگایا۔ اس الزام پر قانونی کارروائی ہونی چاہیے تھی۔ توہینِ رسالت کے الزام کی تحقیق اور تفتیش کےلیے باقاعدہ قانونی نظام موجود ہے۔ اسے حرکت میں آنا چاہیے تھا، جو نہیں ہوا۔  2۔ یہ کہنا کافی نہیں ہے کہ الزام لگانے والا چودہ سال کا بچہ تھا یا اس نے ہوم ورک نہ کرنے پر الزام گھڑا۔ واضح رہے کہ جھوٹا الزام گھڑنا بھی ایک جرم ہے اور بچہ جب 12 سال سے زائد عمر کا ہے تو اس کے خلاف قانونی کارروائی کےلیے پورا نظام موجود ہے۔ اس نظام کو حرکت میں لانے کے بجاے توہینِ رسالت کے قانون ہی کو موردِ الزام ٹھہرانا محض بدنیتی ہے، اور کچھ نہیں۔ 3۔ ایف آئی آر کاٹنے میں تاخیر کو بنیاد بنا کر مشتعل ہجوم نے مندر کو شدید نقصان پہنچایا۔ یہ اپنی جگہ مستقل جرم اور شدید گناہ ہے۔ کسی بھی قسم کا لولا لنگڑا عذر اس جرم کو جواز نہیں دے سکتا۔ رسول اللہ ﷺ نے مسلمانوں کے ہاں مقیم غیرمسلموں کو نقصان پہنچنے پر خود قیامت کے دن ان غیرمسلموں کی جانب سے مدعی بننے کا اعلان کیا تھا۔ اسی سے شناعت کا اندازہ لگائیے۔ 4۔ دونوں واقعات میں قانون کے تحت کارروائی نہ ہونے کی بنیادی ذمہ داری پولیس پر عائد ہوتی ہے۔ پولیس نے توہینِ رسالت کے ملزم کے خلاف کارروائی میں کیوں تاخیر کی اور پولیس مندر کے تحفظ کےلیے مناسب اقدامات کیوں نہ کرسکی؟ 5۔ اس وقت ضرورت اس امر کی ہے کہ ایک جانب توہین رسالت کے مبینہ ملزم کے خلاف دفعہ 295 سی کے تحت کارروائی ہو تو دوسری طرف مندر کو نقصان پہنچانے والوں کے خلاف دفعہ 295 اور 295 اے کے تحت کارروائی ہو۔
##############################
https://web.facebook.com/MMushtaqYusufzai/posts/806556446425748
شاید 16 سال پرانی ہے یہ تصویر
##############################
https://web.facebook.com/MMushtaqYusufzai/posts/807682819646444
ایک سال قبل  ----- ڈاکٹر ادریس عباسی صاحب اب آزاد جموں و کشمیر کے صدر کے سیکریٹری ہیں اور ما شاء اللہ اپنے فرائض حسن و خوبی سے سرانجام دے رہے ہیں۔
##############################
https://web.facebook.com/MMushtaqYusufzai/posts/807435456337847
یتیم پوتے کی وراثت کے متعلق ظلم و عدل کا سوال (9) ----------------------- اس قانون کے متعلق اور بھی بہت سی تفصیلات ہیں لیکن ان پر بحث کا یہ موقع نہیں ہے۔ جب میں اس قانون پر کام کررہا تھا تو اس وقت اس موضوع پر عربی، اردو اور انگریزی میں بہت کچھ پڑھا۔ عرب دنیا میں بالخصوص محمد ابو زہرہ کا کام اہم ہے۔ پاکستان میں خصوصاً جن کا کام قابلِ ذکر ہے اور جنھوں نے تمنا عمادی، پرویز اور دیگر منکرین حدیث و متجددین کے دلائل کا تفصیلی محاکمہ کیا ، ان میں مفتی محمد شفیع، مفتی رشید احمد لدھیانوی اور مولانا سید ابو الاعلی مودودی کے کام سے میں نے استفادہ کیا ۔ لیکن خدا لگتی کہوں تو سب سے زیادہ جن دو کتابوں نے متاثر کیا اور آج بھی میں ہر کسی کو وہ دونوں کتابیں تجویز کرتا ہوں، وہ دونوں وکیلوں نے لکھی تھیں:  ایک پرانی کتاب تھی اور خاص اس موضوع پر تھی، جناب غلام احمد رضوی ایڈووکیٹ کی۔ جو نسخہ میں نے استعمال کیا تھا وہ ڈاکٹر اسرار صاحب کے ادارے انجمن خدام القرآن نے شائع کیا تھا۔ اس کتاب نے ہر تمنا عمادی اور پرویز وغیرہ کی ہر دلیل کا تار و پود بکھیر کے رکھ دیا تھا۔  دوسری کتاب سپریم کورٹ کے مشہور وکیل جناب حامد خان صاحب کا ایل ایل ایم کا مقالہ ہے جو انھوں نے امریکا میں یونی ورسٹی کےلیے لکھا تھا اور اسلام کے قانونِ وراثت پر ہے ۔ اس میں ایک پورا باب اس قانون کے متعلق ہے اور ایک پورا باب وصیت واجبہ کے بارے میں ہے۔ یہ دونوں ابواب قانونی تجزیے کے شاہ کار ہیں!  کسی کو بھی اس موضوع پر کام سے دلچسپی ہو تو یہ دونوں کتابیں اس کےلیے Must Read  ہیں۔  ------------------ ختم شد
##############################
https://web.facebook.com/MMushtaqYusufzai/posts/808411552906904
لباس کے متعلق آدھی ادھوری کوشش کا نقصان ---------- یہ واقعہ تب کا ہے جب ڈاکٹر محمود احمد غازی صاحب بین الاقوامی اسلامی یونی ورسٹی کے صدر تھے۔ ان دنوں یونی ورسٹی میں نئی فیکلٹیز وجود میں آچکی تھیں اور نیو کیمپس میں منتقل ہوجانے کے بعد خواتین کیمپس اور میل کیمپس ایک ہی بڑے کیمپس میں آگئے تھے۔ یونی ورسٹی کی تاریخ میں پہلی دفعہ ان مسائل کا سامنا کرنا پڑا جو خواتین و حضرات کے کو ایجوکیشن سے عموما پیدا ہوتے ہیں اور چونکہ معاملہ اسلامی یونی ورسٹی کا تھا اس لیے محسوس بھی زیادہ ہورہا تھا۔ بعض لوگوں کے مشورے پر ڈاکٹر غازی صاحب نے کئی اقدامات اٹھائے جن میں ایک اقدام یہ بھی تھا کہ یونی ورسٹی کی طالبات اور ٹیچرز عبایا پہنیں گی۔  حسب توقع اس پر شور ہوا۔ اگرچہ اس وقت یونی ورسٹی میں زیادہ تر طالبات عبایا پہنتی ہی تھیں لیکن نئی فیکلٹیز کی طالبات اور ٹیچرز کی جانب سے مزاحمت ہوئی۔ یہ جنرل مشرف کی روشن خیالی کا دور تھا اور میڈیا کا جن نیا نیا بوتل سے نکلا تھا۔ پیالی میں طوفان اٹھا اور یونی ورسٹی کو وہ نوٹیفیکیشن واپس لینا پڑا۔ اس پسپائی کے بعد یونی ورسٹی میں مسلسل اسلامی شعائر اور مظاہر پر تنقید کا سلسلہ جاری رہا جس میں اس وقت مزید تیزی آئی جب انوار صدیقی کو صدر اور ایک ممتاز سیکولر دانشور کو ریکٹر بنایا گیا۔ اس کے بعد اسلامی یونی ورسٹی میں ہی اسلام کی بات کرنے والے بیک فٹ پر چلے گئے۔ اس طرح کی "ہاف ککڈ" کوششیں دیگر یونی ورسٹیز میں بھی ہوئیں اور مخالفت کے بعد واپس ہوئیں۔ حکمت کا تقاضا یہ ہے کہ ایسی کوئی کوشش تب تک نہ کریں جب تک اس کے خلاف ردعمل سے نمٹنے کےلیے تفصیلی ہوم ورک نہ کریں اور جب تک مخالفت اور مزاحمت کے مقابلے میں دانائی اور عزم کے ساتھ کھڑے ہونے کی صلاحیت نہ ہو۔  رد عمل کے متعلق ہوم ورک نہ ہو، یا مخالفت اور مزاحمت کے مقابلے میں دانائی اور عزم کے ساتھ کھڑے ہونے کا حوصلہ نہ ہو، تو ایسی کوشش کا فائدہ کچھ نہیں ہوتا اور نقصان بہت زیادہ ہوجاتا ہے۔
##############################
https://web.facebook.com/MMushtaqYusufzai/posts/808373542910705
ٹائی کو لازم کیا جاسکتا ہے، عبایہ کو نہیں، کیونکہ ٹائی چھوٹی ہوتی ہے اور عبایہ بڑی! دلیل اور منطق کی موت!ٹائی کو لازم کیا جاسکتا ہے، عبایہ کو نہیں، کیونکہ ٹائی چھوٹی ہوتی ہے اور عبایہ بڑی! دلیل اور منطق کی موت!
##############################
https://web.facebook.com/MMushtaqYusufzai/posts/808778766203516
کہتے ہیں: ہمیں اخلاقیات کے نفاذ کےلیے پولیس نہیں چاہیے۔ --------- مورل پولیسنگ کی ترکیب ہمارے نیم پڑھے لکھے لوگوں نے سیکھی ہوئی ہے۔ وہی استعمال کرتے ہیں۔ ایک صاحب نے پوچھا کہ آپ غیرت کے نام پر قتل کے بارے میں کیا کہتے ہیں؟ میں نے کہا ناجائز ہے لیکن بے غیرتی کے نام پر قتل اس سے بھی زیادہ ناجائز ہے۔ بھئی، ادھوری بات کیوں کرتے ہیں؟ قتل تو ناجائز ہے لیکن بے غیرتی کیا ناجائز نہیں ہے؟ الف نے ب کو ج کے ساتھ دیکھا۔ الف کو قانون ہاتھ میں نہیں لینا چاہیے۔ اس کےلیے جائز نہیں کہ وہ ب یا ج کو قتل کرے لیکن ب اور ج جو کررہے ہیں کیا یہ جائز ہے؟  اسلامی احکام کی روشنی میں برائی کو روکنا اور نیکی کی ترویج حکومت کی ذمہ داریوں میں ہے۔ مورل پولیسنگ کہہ کر آپ جان نہیں چھڑا سکتے۔ جس طرح جسمانی بیماریوں کے خلاف احتیاطی تدابیر حکومت کرسکتی ہے بلکہ حکومت کی ذمہ داری ہے، اسی طرح اخلاقی برائیوں کے خلاف بھی احتیاطی تدابیر اس کا اختیار اور اس کی ذمہ داری ہے۔  طرفہ تماشا یہ ہے کہ غیر اخلاقی پولیسنگ پر کوئی اعتراض نہیں ہے۔ ریاستی جبر سے حکومتی وسائل خرچ کرکے بے حیائی کی ترویج ہو تو یہ نیم پڑھے لکھے لوگ کبھی غیر اخلاقی پولیسنگ کی ترکیب استعمال نہیں کریں گے۔ باقی رہا کسی فرد کی زندگی کا وہ دائرہ جہاں حکومت یا دوسرے افراد کو مداخلت کی اجازت نہیں ہے تو وہ دائرہ شریعت ہی متعین کرے گی۔ نام نہاد انسانی حقوق کے مغربی سیکولر اقدار پر مبنی پرائیویسی کا تصور اس کےلیے پیمانہ نہیں ہوسکتا ۔
##############################
https://web.facebook.com/MMushtaqYusufzai/posts/808618599552866
ایئر فورس کالج میں جینز کی آزادی اور شلوار قمیص پر پابندی ----------------------------------- بحریہ یونی ورسٹی میں شلوار قمیص پر پابندی کی بات سے یاد آیا کہ برسوں پہلے جب میں پاکستان ایئر فورس انٹرمیڈیٹ کالج رسالپور میں ایف ایس سی کررہا تھا تو اسی طرح کے احمقانہ فیصلوں کا سامنا ایک دن مجھے بھی کرنا پڑا تھا۔  کالج میں ویسے تو یونیفارم کی پابندی تھی لیکن فرسٹ ایئر کے سالانہ امتحانات میں پیپرز کے بعد جب پریکٹیکل ہورہے تھے تو پہلے پریکٹیکل کے دن میں نے دیکھا کہ میرے بعض کلاس فیلو جو ایئر فورس میں بڑے آفیسرز کے بیٹے تھے یونیفارم کے بجاے جینز پہن کر آگئے تھے۔ میں نے فیصلہ کیا کہ اگلے پریکٹیکل کےلیے میں بھی یونیفارم میں نہیں آؤں گا۔ چنانچہ اگلے دن میں سفید شلوار قمیص اور واسکٹ پہن کر آگیا۔ جیسے ہی کالج کے چیف پراکٹر نے مجھے دیکھا تو تیز تیز چلتے ہوئے میرے پاس آئے اور کہا: یہ کیا؟ تم یونیفارم میں کیوں نہیں آئے؟  میں نے ادھر ادھر دیکھا اور پھر کہا:  سر وہ ایئر وائس مارشل صاحب کے بیٹے بھی یونیفارم کے بغیر آئے ہیں۔ ذرا ان سے پوچھیے۔ جو ان کا جواب ہوگا وہ میرا بھی ہے۔  غصے سے سرخ ہوئے اور ان کا غصہ کالج میں بہت مشہور تھا۔ تقریباً دھاڑ کر کہا:  میں اس سے نہیں تم سے پوچھ رہا ہوں۔  میں نے کہا:  کیوں، سر کیا اس سے پوچھنے سے روکا گیا ہے؟  غصے سے کانپنے لگے (یا کانپنے کی ایکٹنگ کرنے لگے) لیکن جب دیکھا کہ مجھ پر اثر نہیں ہورہا تو پینترا بدل کر کہا: میں کل تمھارے والد صاحب کو بلاکر ان سے کہتا ہوں کہ اسے آپ نے لکھنے کا طریقہ تو سکھایا ہے لیکن بولنے کا طریقہ بھی سکھادیں۔ (ان دنوں میرا ایک ناول میرے والد صاحب نے شائع کیا تھا۔) میں نے کہا:  سر ، وہ آپ کو کہیں گے کہ لکھنا تو اس نے خود سیکھا ہے، بولنا ہم نے سکھایا ہے! مزید طیش میں آ کر کہا: ٹھیک ہے، میں تمھیں دیکھ لوں گا۔ میں نے کہا: بصد شوق۔ مجھے دیکھنے سے دل کو سرور اور روح کو سکون ملتا ہے۔ (اس سے ملتا جلتا جملہ ابن صفی کے کسی ناول میں پڑھا تھا۔) یہ پراکٹر صاحب ہمارے بیالوجی کے ٹیچر بھی تھے اور اس دن انھی کے ساتھ پریکٹیکل بھی تھا، لیکن بحمد اللہ انھیں کچھ کرنے کی ہمت نہیں ہوسکی۔ بلکہ سیکنڈ ایئر میں وہ مجھے پسندیدہ طلبہ میں شمار کرتے تھے!
##############################
https://web.facebook.com/MMushtaqYusufzai/posts/812603909154335
شعبہ قانون، ہزارہ یونی ورسٹی، میں اسلامی قانون کے متعلق دو روزہ کورس کے پہلے مصروف دن کے اختتام پر آوٹنگ
##############################
https://web.facebook.com/MMushtaqYusufzai/posts/811465282601531
لاہور زبان و ادب کا گہوارہ ہے۔ پانچ من اکٹھے کرکے لاہوریوں نے مینڈکوں کے تولنے کا محاورہ منسوخ کردیا ہے۔لاہور زبان و ادب کا گہوارہ ہے۔ پانچ من اکٹھے کرکے لاہوریوں نے مینڈکوں کے تولنے کا محاورہ منسوخ کردیا ہے۔
##############################
https://web.facebook.com/MMushtaqYusufzai/posts/812871505794242
کیا اتنی جلدی ہماری باتوں کا اثر قبول کرلیا گیا ہے؟ ------------ 
##############################
https://web.facebook.com/MMushtaqYusufzai/posts/813413019073424
ہدایہ اور وہبہ الزحیلی کا کوئی موازنہ نہیں ہے!  ----------------------------------------------------- جناب ---!  آپ کے طویل کمنٹ میں کئی اہم باتیں ہیں۔ میں صرف وہبہ الزحیلی اور ہدایہ کے موازنے پر ہی بات کرسکوں گا۔  دونوں میں کوئی موازنہ نہیں ہے۔  وہبہ الزحیلی بہت بڑے فقیہ تھے۔ انھوں نے فقہ کی بہت خدمت کی۔ اللہ تعالیٰ انھیں غریقِ رحمت کرے۔ لیکن ان کی شاہ کار کتاب "الفقہ الاسلامی و ادلتہ" ہو، یا ان کا پی ایچ ڈی کا تھیسس - آثار الحرب فی الفقہ الاسلامی - دونوں میں ذاتی طور پر مجھے کئی سنجیدہ مسائل کا سامنا کرنا پڑا اور ایل ایل بی کے ابتدائی دو سالوں کے  بعد کبھی بھی یہ کتب میری پسندیدہ کتب میں شامل نہیں رہیں۔ اس کی وجوہات پر کسی اور وقت تبصرہ کروں گا۔ ہدایہ کا جہاں تک تعلق ہے تو وہ چیزے دیگر است!  صاحبِ ہدایہ نے چار صدیوں کی قانونی بحث کو بدایۃ المبتدی کے متن میں ایک جملے میں سمونا تھا۔ اس لیے یہ ممکن ہی نہیں تھا کہ وہ سہل انگاری کریں۔ اس کے باوجود بدایۃ المبتدی کا صرف متن پڑھیں، جو قدوری اور امام محمد کی الجامع الصغیر کے متون کو ملا کر امام مرغینانی نے تشکیل دیا ہے، تو حقیقت یہ ہے کہ بہت ہی سلیس اور بہت ہی بلیغ ہے۔ البتہ اس کے قانونی نکات کے فہم کے لیے خونِ دل صرف کرنا پڑتا ہے کیوں کہ ، جیسا کہ عرض کیا گیا، انھوں نے چار صدیوں کی قانونی کاوش کو ایک جملے میں سمونا ہوتا تھا۔ اس ایک جملے کے اسرار کھولنے کے لیے انھوں نے اختصار کے ساتھ اس کی شرح ہدایہ کی صورت میں لکھی لیکن اس ہدایہ کو decode کرنے کے لیے پیچھے کم از کم دو بزرگوں کی مفصل کتابوں ، امام سرخسی کی المبسوط اور امام کاسانی کی بدائع الصنائع، میں متعلقہ مباحث کئی دفعہ پڑھنے پڑتےہیں۔ یا امام مرغینانی کے بعد آنے والوں میں کم از کم علامہ ابن الہمام ، علامہ بابرتی اور علامہ عینی کو پڑھنا پڑتا ہے۔ کسی بھی قانونی متن کے ساتھ ایسا ہی شغل لگانا پڑتا ہے ۔ یہ شغل لگائے بغیر ہمارے کئی اہل علم "آسان اور سادہ بیان" کے چکر میں وہبہ الزحیلی کو پڑھنا کافی اور مفید سمجھنے لگتے ہیں اور نتیجتاً بالعموم اسلامی قانون کا انتہائی سطحی علم لے کر خود کو اجتہاد کے درجے پر فائز سمجھنے لگتے ہیں۔ (استثناءات بہرحال ہر جگہ ہوتی ہیں۔)  مطلب میرا صرف اتنا ہے کہ ہدایہ کا کام کچھ اور ہے اور وہبہ الزحیلی کا کچھ اور۔ زحیلی صاحب کا کام ابتدائی سطح کے طلبہ کے لیے ہے اور اس سے زیادہ نہیں۔ ہدایہ کا کام اساتذہ اور ماہرین و متخصصیں کے لیے ہے۔ اس لیے دونوں کا موازنہ نہیں بنتا۔  اگر سلاست ، ترتیب اور تسہیل کے لحاظ سے پرانوں کی کسی کتاب کا مقابلہ وہبہ الزحیلی کی کتاب سے کرنا ہو تو بدائع الصنائع کا کیجیے ۔ یہ تینوں خصوصیات بدائع الصنائع میں الفقہ الاسلامی و ادلتہ سے بدرجہا بہتر صورت میں ہائی جاتی ہیں اور فقاہت میں دونوں کا کوئی مقابلہ نہیں ہے۔  اللہ تعالیٰ وہبہ الزحیلی اور ان تمام فقہائے کرام کو، جن کے کام کے وہ خوشہ چین تھے لیکن سلاست میں بھی ان کے ہم پلہ نہیں تھے، اپنی ابدی رحمتوں سے نوازے! آمین۔ ---------- تین سال قبل کی ایک پوسٹ
##############################
https://web.facebook.com/MMushtaqYusufzai/posts/812871505794242
کیا اتنی جلدی ہماری باتوں کا اثر قبول کرلیا گیا ہے؟ ------------ 
##############################
https://web.facebook.com/MMushtaqYusufzai/posts/814205745660818
ہزارہ یونی ورسٹی میں قانون کے طلبہ اور اساتذہ کےلیے شریعہ اکیڈمی کے زیر اہتمام اسلامی قانون کے دو روزہ کورس میں 25 ستمبر 2019ء
##############################
https://web.facebook.com/MMushtaqYusufzai/posts/814926152255444
میری بدقسمتی ---------- ایک دوست نے پوچھا کہ کیا کسی اور سیاست دان کی تقریر بھی کبھی اچھی لگی ہے؟ عرض کیا: کیوں نہیں؟ کچھ عرصہ قبل بلاول کی بھی ایک تقریر اچھی لگی تھی۔ اس سے قبل محترمہ کی کئی تقاریر بہت اچھی لگی تھیں۔ جنرل ضیاء کی کئی تقاریر پسند ہیں۔  بھٹو صاحب کی تو مثال ہی نہیں ملتی۔ اور قائد اعظم تو قائد اعظم تھے۔ میری بدقسمتی البتہ یہ ہے کہ پرچی والی سرکار کی کوئی بھی تقریر کبھی بھی اچھی نہیں لگی، نہ ہی حضرت مولانا کی کسی تقریر نے کبھی متاثر کیا۔ البتہ مولانا کے انٹرویوز کمال کے ہیں اور وہ انٹرویوز ہی پر اکتفا کریں تو بہت ہی اعلی ادب تخلیق کرسکتے ہیں۔  پرچی والی سرکار کا رندھی ہوئی آواز میں "مجھے کیوں نکالا؟" کا ورد البتہ جب بھی سنوں تو دل کو سکون اور دماغ کو سرور ملتا ہے۔
##############################
https://web.facebook.com/MMushtaqYusufzai/posts/814900398924686
تقریر کے ناقدین کی پانچ اقسام ------------ یہ پانچ اقسام اچھی طرح نوٹ کرلیں تاکہ تجزیے میں آسانی ہو کہ ان پانچ گروہوں میں قدر مشترک آخر ہے کیا؟ 1۔ آزادی مارچ والے موجودہ بندوبست میں احساس محرومی کے شکار مولوی 2۔ کوٹ لکھپت کی پرچی والی سرکار کے مرید 3۔ لنڈے کے لبرلز جن کا قبلہ واشنگٹن براستہ دہلی ہے۔ 4۔ المورد کے جوابی بیانیے والے نیم دروں نیم بروں مذہبی سیکولر 5۔ موجودہ عالمی نظام کو جڑ سے اکھاڑ کر پھینکنے کے قائل داعشی انارکسٹ۔ ان پانچ گروہوں میں، یا ان کے متاثرین میں ایسے بھی ہیں جو مقام حیرت پر کھڑے ہونے کی وجہ سے تعریف کرنا بھی نہیں چاہتے اورکرنے پر مجبور بھی خود کو پاتے ہیں تو اگر مگر شروع دیتے ہیں۔ اہل علم مولانا تقی عثمانی اور شیخ حامد کمال الدین کی طرح اچھی بات پر تعریف اور غلط بات پر تنقید کرتے ہیں۔
##############################
https://web.facebook.com/MMushtaqYusufzai/posts/815286308886095
خواتین کی ڈرائیونگ اور دیگر مسائل: اصولی مخمصہ کیا ہے؟ -------------------------------------------------------- (قند مکرر) ہمارے نزدیک بنیادی سبب "سد ذریعہ" کے اصول کا کثرتِ استعمال ہے۔  یہ صحیح ہے کہ شریعت نے بعض اوقات ان کاموں سے بھی روکا ہے جو خود تو ناجائز نہ ہوں لیکن وہ ناجائز کام کے لیے ذریعے بن سکتے ہیں۔ قانون نے بھی جرم یا نقصان کے وقوع کے بعد سزا یا تلافی کے احکام دینے کے علاوہ کچھ "احتیاطی تدابیر" (preventive measure) بتائے ہیں تاکہ قانون ہمیشہ صرف reactive نہ رہے بلکہ pro-active بھی رہے۔  تاہم سد ذریعہ، یا preventive measures، کا کثرتِ استعمال ایک جانب شخصی آزادی کو مسخ کرکے رکھ دیتا ہے تو دوسری طرف اصل شرعی یا قانونی احکام کو نظروں سے اوجھل بھی کردیتا ہے اور نتیجتاً یہ اصول فرد اور معاشرے دونوں کے لیے بوجھ بن جاتا ہے۔ اسی بنا پر حنفی فقہاے کرام سد ذریعہ کے اصول کا بہت ہی کم استعمال کرتے ہیں اور جہاں کرتے بھی ہیں تو وہاں اسے "آخری دلیل" کے طور پر استعمال کرتے ہیں، یعنی جب کام دیگر دلائل کی روشنی میں ممنوع ہونا چاہیے تو ایک اضافی یا آخری دلیل سد ذریعہ کی بھی پیش کی جاتی ہے۔  البتہ دورِ مغلوبیت میں ہوا یہ ہے کہ سد ذریعہ ہی "پہلی دلیل" بن گئی ہے۔ یہ غلامانہ اور خوف کی نفسیات کا لازمی نتیجہ ہے۔ ہر نئی چیز سے بدکنا، ہر کام میں منفی پہلو تلاش کرکے اسی پر توجہ کرنا، وغیرہ۔ جب تک سد ذریعہ کو واپس اس کے اصل مقام، یعنی آخری دلیل، کی پوزیشن پر نہ لے جایا جائے، مسائل موجود رہیں گے۔ اس لیے جزوی مسائل پر توجہ کرنے کے بجاے اصل اصول پر بحث کی ضرورت ہے۔ ---------- قند مکرر
##############################
https://web.facebook.com/MMushtaqYusufzai/posts/815171382230921
لائن آف کنٹرول کے متعلق ایک سوال کا جواب --------- معلوم یہ کرنا تھا کہ سیز فائر لائن اور لائن آف کنٹرول کی اصطلاحات میں تکنیکی فرق کیا ہے؟ یہ اس تناظر میں پوچھ رہا ہوں کہ بیشتر حضرات شملے معاہدے میں سیز فائر لائن کے لیے  کنٹرول لائن کی اصطلاح استعمال کرنے پر تنقید کرتے ہیں، تاہم وزارت خارجہ کی جانب سے 1977 میں شائع ہونے والے قرطاس ابیض (White Paper) میں اس بات کی نفی کی گئی ہے اور یہ کہا گیا کہ جنگ بندی لائن پہلے بھی کنٹرول لائن ہی تھی، شملے معاہدے میں اس اصطلاح کے ذکر سے کوئی فرق نہیں پڑتا- آپ کی رہنمائی درکار ہے۔ ------ جواب میں عرض کیا: کوئی فرق نہیں۔ سیز فائر کے بعد جو علاقہ آپ کے کنٹرول میں ہے، اس کےلیے آپ ذمہ دار ہیں۔ اس لیے سیز فائر لائن اور لائن آف کنٹرول ایک ہی چیز ہے۔ البتہ یہ ضرور دیکھیے کہ کیا 1972ء والی سیز فائر لائن/ لائن آف کنٹرول وہی ہے جس پر 1948ء میں سیز فائر ہوا تھا؟
##############################
https://web.facebook.com/MMushtaqYusufzai/posts/815967232151336
سدِ ذریعہ، احتیاط، یا خوف کی نفسیات --------------------------------------- کل سدِ ذریعہ کے موضوع پر ایک مختصر پوسٹ کی تھی۔ اس پر بعض اصحاب کی جانب سے کچھ سوالات سامنے آئے جس کے بعد مزید توضیح کی ضرورت محسوس ہوتی ہے۔  -------------------------------------- سدِ ذریعہ بمقابلہ حیلہ -------------------------------------- ایک بات یہ سامنے آئی کہ سدِ ذریعہ کی طرح "حیلوں" کا بھی تو غلط استعمال ہوتا ہے۔ جواباً عرض ہے کہ کسی بھی اصول کے غلط استعمال سے اس اصول کا غلط ہونا ثابت نہیں ہوتا؛ بلکہ اس غلط استعمال کو ہی غلط قرار دیا جائے گا۔ حیلہ اصلاً بالکل صحیح اور جائز اصول ہے۔ اس کے غلط استعمال کی وجہ سے یہ اصول غلط نہیں ہوجاتا۔ البتہ یہ ضرور نوٹ کریں کہ حیلہ سے مراد اردو والا حیلہ نہیں بلکہ فقہ اور اصول والا حیلہ ہے، یعنی ایسا مشورہ کہ قانون کی خلاف ورزی کیے بغیر مسئلہ حل ہو جائے۔ کوئی بتائے کہ اس میں کیا برا ہے؟ یہ تو فقیہ (اور آج کل بڑی بڑی لیگل فرمز) کی بنیادی ذمہ داری ہے۔ یہ الگ بات ہے کہ پہلے اہلِ ظاہر نے اور بعد کے دور میں مستشرقین کے خوشہ چینوں نے حیلہ کو ہدف تنقید بنایا۔ اول الذکر لوگ معذور تھے اور ثانی الذکر مجبور۔ -------------------------------------- کیا سدِ ذریعہ حنفی اصول ہے؟  -------------------------------------- دوسرا اعتراض یہ پیش کیا گیا کہ سدِ ذریعہ کا استعمال حنفی فقہاے کرام نے بھی کیا ہے اور اس ضمن میں بعض ممتاز معاصر علماے کرام کا حوالہ بھی دیا گیا۔ اس کے جواب میں چار نکات پیشِ خدمت ہیں:  1۔ پہلی بات تو یہ ہے "سدِ ذریعہ" حنفی اصول نہیں ہے۔ اصول الکرخی، اصول الجصاص، اصول السرخسی یا اصول البزدوی میں "سد ذریعہ" کی بحث ہی سرے سے مفقود ہے۔ وہاں یہ بحث ہو بھی کیسے سکتی ہے جبکہ سد ذریعہ کا تصور ہی بنیادی حنفی اصولوں سے متصادم ہے۔ سد ذریعہ پر عمل ہو تو "کتاب الحیل" کو تو دریابرد ہی کرنا پڑے گا۔  2۔ پھر یہ بھی دیکھیے کہ کسی جائز کام کو بطورِ "سدِ ژریعہ" ممنوع قرار دینا اصولاً غلط ہے کیونکہ جائز کو ناجائز قرار نہیں دیا جاسکت، جب تک قطعیت، یا کم از کم ظنِ غالب، کے ساتھ یہ ثابت نہ ہو کہ یہ جائز کام اس وقت کسی ناجائز کام کا باعث بن رہا ہے اور جب تک اس جائز کام کو نہ روکا جائے تو اس ناجائز کام کو بھی نہیں روکا جاسکتا۔ یہ لازمی سببی رابطہ ثابت کرنا بسا اوقات بہت مشکل ہوتا ہے۔ البتہ دورِ مغلوبیت میں ہمارے مفتیانِ کرام نے محض مفروضے اور اندیشے کو بھی "سدِ ذریعہ" مان کر اس پر حکم کا بنا کیا ہے۔ یہیں سے اصولی غلطی واقع ہوئی ہے۔ 3۔ تیسری بات یہ ہے کہ حنفی فقہاے کرام سد ذریعہ کے بجاے "احتیاط" کا اصول بعض اوقات استعمال کرتے ہیں اور کبھی کسی کام کے حتمی نتائج (ultimate consequences) کو دیکھ کر اس کے جائز یا ناجائز ہونے کا فیصلہ کرتے ہیں، جیسا کہ امام سرخسی نے فرمایا ہے: الامور بعواقبھا۔ (واضح رہے کہ وہ یہ قاعدہ کسی ناجائز کو جائز کرنے کےلیے نہیں، بلکہ اس کام کو جائز قرار دینے کےلیے استعمال کرتے ہیں جو بظاہر ناجائز دکھائی دیتا یو۔ پھر پہلا نکتہ ملاحظہ کیجیے۔) اسی احتیاط کے پیشِ نظر وہ بعض اوقات کسی جائز کام سے روک دیتے ہیں لیکن اسے ناجائز قرار دینے سے گریز کرتے ہیں کہ یہ بھی احتیاط ہی کا تقاضا ہوتا ہے۔ 4۔ چوتھی بات یہ ہے کہ "پہلی دلیل" اور "آخری دلیل" کا فرق آپ کے لیے واضح نہ ہوسکا۔ شاید اس کی وجہ میری جانب سے اجمال یا ابہام ہو۔ آخری دلیل سے مراد یہ ہے کہ آپ کو عدم جواز کے لیے جو دلائل ملے ہیں وہ ناکافی ہیں لیکن آپ کسی امر کے عواقب اور مآل کو دیکھ کر اور معاشرتی صورت حال کا جائزہ لینے کے بعد بہتر یہ سمجھتے ہیں کہ اسے روکا جائے۔ حنفی فقہاے کرام کا طریقہ یہی ہے۔ اسی کو اوپر تیسرے نکتے میں "احتیاط" سے تعبیر کیا گیا۔ اس کے برعکس اگر سد ذریعہ کو پہلی دلیل مانا جائے تو آپ شروع ہی ممانعت سے کرتے ہیں اور آپ کا مفروضہ ہی عدم جواز کا ہوتا ہے۔ یہ خوف کی نفسیات اور مغلوبیت کا اثر ہوتا ہے۔ -------------------------------------- کیا یہ غامدی صاحب کی اپروچ ہے؟  -------------------------------------- ایک دلچسپ کمنٹ یہ سامنے آیا کہ میرا موقف یہاں غامدی صاحب سے متاثر معلوم ہوتا ہے۔ اس کے جواب میں عرض ہے کہ ایسا نہیں ہے، بلکہ درحقیقت غامدی صاحب نے ایسی باتیں حنفی فقہاے کرام سے لی ہیں۔ یہ الگ بات ہے کہ خود کو حنفی کہلوانے والے معاصر علماے کرام یہ باتیں بھول چکے ہیں۔ ہاں۔ غامدی صاحب سے کثیر مقامات پر اختلاف کے باوجود یہ دعوی تو میں نے کبھی نہیں کیا کہ ان کی ہر بات بہرحال غلط ہے۔  -------------------------------------- معاصر علماے کرام کے اصول میں کیا مسئلہ ہے؟  -------------------------------------- جن علماے کرام کا حوالہ دیا گیا ان کے صد احترام کے باوجود مجھے کہنے دیجیے کہ متاخرین، بلکہ متاخرین کے متاخرین، سے اصول لینے کے بجاے اصل مذہب کے اصولوں پر توجہ کیجیے۔ متاخرین نے ایک تو مغلوبیت کے دور میں آنکھ کھولی ہے جس کی وجہ سے ان پر احتیاط کا اتنا شدید غلبہ ہوا کہ جہاں بھی ذرا سا شائبہ بھی محسوس ہوا کہ اس سے کسی ناجائز کام کی طرف گنجائش پیدا ہوگی وہاں انھوں نے عدم جواز کا فتوی دیا۔ سد ذریعہ کا یہ استعمال حنفی مذہب کے مسلمہ اصولوں کے ساتھ متناقض ہے۔ پھر متاخرین کے متاخرین نے تو اس دور میں آنکھ کھولی ہے جب مختلف مذاہب کے ملغوبے "تلفیق" کے نام پر وجود میں آچکے ہیں۔ اس لیے سد ذریعہ کو، جو مالکی اصول ہے، حنفی فقہ میں قبول کرتے ہوئے انھیں احساس بھی نہیں ہوا کہ اس طرح وہ اصولی تناقض میں مبتلا ہورہے ہیں۔ اللہ ہم سب پر رحم کرے! --------------------------- دو سال قبل کی ایک پوسٹ
##############################
https://web.facebook.com/MMushtaqYusufzai/posts/817142458700480
کیا توحیدی مذاہب کے برعکس مشرکانہ مذاہب اور لبرلزم میں برداشت زیادہ ہوتا ہے؟ --------------------- کیرن آرمسٹرانگ مذاہب پر لکھنے والی ایک مشہور عوامی (populist) مصنفہ ہیں اور عوامی مصنفین کی تحریرات میں پائی جانے والی تین خصوصیات - سطحیت، مبالغہ آرائی اور سادہ فکری - ان کی کتب میں بھی پائی جاتی ہیں۔ (آپ جانتے ہیں کہ یہ تینوں خصوصیات جناب غامدی صاحب کے ڈسکورس میں بھی بدرجۂ اتم پائی جاتی ہیں۔ یہی خصوصیات سائنس پر لکھنے والے عوامی مصنف یووال نوح حراری یا عوامی ملحد چارلس ڈکنز کے ہاں بھی پائی جاتی ہیں۔) سطحیت، مبالغہ اور سادہ فکری کی ایک مثال آرمسٹرانگ کا یہ دعوی ہے کہ توحیدی مذاہب (یہودیت، مسیحیت اور اسلام) میں برداشت کا عنصر کم پایا جاتا ہے جبکہ مشرکانہ مذاہب میں ان کی بہ نسبت برداشت کا مادہ زیادہ پایا جاتا ہے۔ کیا واقعی ایسا ہے؟ مشرکین عرب کی جانب سے رسول اللہ ﷺ اور آپ کے صحابہ پر ڈھائے جانے والے مظالم کو ماضی کی داستان اور اس وقت کے سماجی حالات کا جبر قرار دینے والے ہندوستان کے ہندووں کی جانب سے روا رکھی جانے والی وحشت و بربریت کو کیا کہیں گے؟  جیسا کہ پچھلی پوسٹ میں عرض کیا تھا، لبرلزم اور ہندو مت کے متعلق برداشت اور وسعت قلبی کی نسبت محض پروپیگنڈا ہے اور بس۔ عام طور پر کہا جاتا ہے کہ مشرکانہ مذہب میں اگر دس، بیس، پچیس دیوتا پہلے ہی سے موجود ہیں تو چند ایک مزید دیوتاؤں کے اضافے سے انھیں کیا فرق پڑتا ہے اور پھر ہندومت میں تو کروڑوں دیوتا ہیں (اور ایک خدا کو ماننے والے بھی، خدا کو نہ ماننے والے بھی اور خدا کے متعلق خاموش رہنے والے بھی)! یہ اگر دھوکا نہیں تو سادہ فکری ضرور ہے۔ مشرکانہ مذاہب مزید دیوتاؤں کو بھی مان سکتے ہیں، ایک خدا کو بھی اور خدا سے انکار کو بھی۔ بس وہ صرف ایک شرط رکھتے ہیں: اور وہ یہ کہ آپ ہمیں غلط نہ کہیں۔ جیسے ہی آپ نے انھیں غلط قرار دیا، آپ کا وجود ان کےلیے ناقابلِ برداشت ہوجاتا ہے۔ بہ الفاظِ دیگر، مشرکانہ مذہب نئے خداؤں کو بھی مان سکتا ہے، توحیدی مذاہب کو بھی برداشت کرسکتا ہے ، خدا کے متعلق خاموشی پر بھی خوش ہوتا ہے اور الحاد پر بھی اسے کوئی اعتراض نہیں ہوتا، اگر یہ نئے خداؤں کو ماننے والے، یا ایک خدا کو ماننے والے، یا خدا کے متعلق خاموش رہنے والے، یا خدا کا انکار کرنے والے اس مشرکانہ مذہب کی بالادستی قبول کرلیں۔  یہی کچھ جدید و مابعد جدید مشرکانہ/ملحدانہ مذہب، یعنی لبرلزم، کی برداشت کے حدود کے متعلق بھی سو فی صد درست ہے۔
##############################
https://web.facebook.com/MMushtaqYusufzai/posts/816846972063362
ہندو مت کی وسعت قلبی کے پروپیگنڈے کی حقیقت -------------------- ہندو مت کے متعلق عام طور پر مشہور کیا گیا ہے کہ اس کی کوئی متعین تعریف نہیں ہے، بس جو خود کو ہندو کہے وہ ہندو ہے، اس کے کوئی متعین صحیفے نہیں، جو مرضی صحیفے مانو یا نہ مانو، اس کے کوئی متعین عقائد نہیں، چاہو تو ایک خدا مانو، یا تینتیس کروڑ مانو یا سرے سے نہ مانو، وغیرہ وغیرہ۔  نامور کانگرسی سیاست دان ششی تھرورنے، جس کی انگریزوں کے استحصالی دور کے متعلق کتابیں کافی مشہور ہیں، کچھ عرصہ قبل کتاب لکھی: Why I am A Hindu۔ اس میں بھی اس نے اس قسم کے دعوے کیے اور اسی کو اپنے ہندو ہونے کا بنیادی سبب گردانا کہ یہ "لبرل" ہے، کسی پر عقیدہ مسلط نہیں کرتا، اور ہر کسی کو اپنا اپنا عقیدہ رکھنے کی اجازت دیتا ہے اور بنیادی جوہری اختلاف کے باوجود ان سب کو ہندو مانتا ہے جو خود کو ہندو کہے۔ وہ مزید کہتا ہے کہ اسی وجہ سے ہندومت نے ہندوستان میں تمام مذاہب کو، سواے دو مذاہب کے، خود میں سمو لیا۔ یہ دو مذاہب جن کو ہندومت سمو نہیں سکا وہ اسلام اور مسیحیت ہیں۔  سوال یہ ہے کہ آخر اسلام اور مسیحیت کو ہندو مت کیوں ہڑپ نہیں کرسکا؟ نیز اگر کسی بھی قسم کا عقیدہ رکھنے والا ہندو کہلا سکتا ہے تو پھر مسلمان یا مسیحی کو ہندو کیوں نہیں کہا جاسکتا؟ اگر حق کی تلاش کے سبھی راستے یکساں طور پر درست/غلط/لغو ہیں تو پھر یہی کچھ اسلام اور مسیحیت کے متعلق کیوں نہیں مانا جاسکتا؟ ششی تھرور اس طرح کے سوالات سے کنی کترا کر نکل جاتا ہے کیونکہ ان پر بحث سے یہ بات کھل کر سامنے آسکتی تھی کہ "جو خود کو ہندو کہے وہ ہندو ہے" پورا سچ نہیں ہے۔ پورا سچ یہ ہے کہ "خود کو ہندو کہلوانے کےلیے کچھ کم از کم عقیدہ اور تصور ہے جسے مانے بغیر کوئی شخص ہندو نہیں ہوسکتا اور اسی طرح ہندو ہونے کےلیے کچھ عقیدوں اور تصورات کا رد لازمی ہے کیونکہ ان کے رد کے بغیر کوئی شخص ہندو نہیں ہوسکتا!" تاہم یہ پورا سچ بیان کیا جائے تو ہندو مت کا "لبرل" بت پاش پاش ہوجاتا ہے۔ یہاں یہودیت کا بھی ذکر کیا جاسکتا تھا لیکن چونکہ یہودیت میں بنی اسرائیل سے باہر کسی کو یہودی بنانے کی روایت موجود نہیں ہے، اس لیے اس کا عدم ذکر قابلِ فہم ہے اور یہیں سے اسلام اور مسیحیت کی دور اور مشترک خصوصیات بھی سامنے آجاتی ہے، جن کا ذکر ششی تھرور نے کیا بھی ہے۔ وہ یہ کہ یہ دونوں مذاہب اس کے دعویدار ہیں کہ حق ہمارے پاس ہی ہے (ان الدین عند اللہ الاسلام۔۔۔ و من یبتغ غیر الاسلام دینا فلن یقبل منہ۔۔۔ و آمنوا بما نزل علی محمد ھو الحق من ربھم) اور یہ کہ ہم یہ حق دوسروں تک پہنچائیں گے تاکہ وہ بھی یہ حق قبول کرلیں (قل یا ایھا الناس انی رسول اللہ الیکم جمیعا)۔ ان دو خصوصیات پر غور کریں تو اوپر مذکورہ سوالات کے جواب کا راستہ کھل سکتا ہے۔
##############################
https://web.facebook.com/MMushtaqYusufzai/posts/818252205256172
ضروری اعلان -------- مولانا تقی عثمانی صاحب کے خلاف بے ہودہ بکواس پر مشتمل پوسٹ جو لوگ شیئر کررہے ہیں،  سب کو انفرینڈ کردیا جائے گا۔ متعصب اور بے وقوف مولوی بالخصوص نوٹ کرلیں۔
##############################
https://web.facebook.com/MMushtaqYusufzai/posts/818116771936382
آج چیف جسٹس لاہور ہائیکورٹ جناب جسٹس سردار محمد شمیم خان سے ملاقات میں ججز کی اسلامی قانون میں ٹریننگ پر تفصیلی گفتگو ہوئی۔ رجسٹرار لاہور ہائیکورٹ جناب عبد الستار صاحب بھی موقع پر موجود تھے۔ جناب ڈاکٹر عطاء اللہ خان محمود وٹو صاحب بھی میٹنگ میں شریک رہے۔ اس سے قبل پنجاب کے پراسیکیوٹر جنرل صاحب سے بھی ملاقات ہوئی اور پراسیکیوٹرز کی اسلامی قانون میں ٹریننگ پر تبادلہ خیال ہوا۔
##############################
https://web.facebook.com/MMushtaqYusufzai/posts/819831941764865
وقف اور ٹرسٹ ----------- ایک دوست نے ٹرسٹ اور وقف کے متعلق سوال کیا تھا۔ مصروفیت کی وجہ سے جواب میں تاخیر ہوئی۔ چند مختصر نکات پیشِ خدمت ہیں۔ پہلے ٹرسٹ کو سمجھ لیجیے۔ زید اپنی زمین بکر کو منتقل کرتا ہے کہ تاکہ بکر اس زمین سے حاصل ہونے والے فوائد عمرو کو دیتا رہے۔ انگریزی رواجی قانون (common law) کے تحت زمین کی ملکیت زید سے بکر کو منتقل ہوجاتی ہے اور عمرو کو یہ حق نہیں ہے کہ وہ ان فوائد کے حصول کےلیے عدالت سے رجوع کرے جس کے متعلق زید اور بکر کا معاہدہ ہوا تھا کیونکہ عمرو اس معاہدے کا فریق نہیں ہے اور انگریزی رواجی قانون کی رو سے وہ شخص معاہدے کے حقوق و فرائض کے بارے میں عدالتی چارہ جوئی کا حق نہیں رکھتا جو معاہدے میں شامل نہ ہو۔ اسے معاہدے کو فریقین کے درمیان ایک نجی معاملہ ماننے کا اصول (doctrine of privity of contract) کہا جاتا ہے۔تاہم انگریزی نظام میں پہلے بادشاہ، پھر اس کے نائب لارڈ چانسلر، اور پھر انگریزی رواجی قانون کے بجاے "فطری اصولِ عدل"  (principles of natural justice) پر فیصلہ کرنے والی خصوصی عدالتوں نے عمرو ، یعنی ٹرسٹ کے beneficiary ، کے لیے حقوق تسلیم کرلیے۔ چنانچہ اب زید ، یعنی trustee، کو قانونی مالک (legal owner) اور عمرو، یعنی beneficiary کو اصولِ انصاف کی رو سے مالک (equitable owner) مانا جاتا ہے۔  اب وقف کی طرف آئیے۔  زید نے اپنی زمین وقف کردی اور بکر کو اس کا منتظم (Administrator) بنادیا تاکہ وہ زمین سے حاصل ہونے والے فوائد عمرو کو دیتا رہے۔  اب پہلا سوال یہ ہے کہ اسلامی قانون کے اصولوں کی رو سے وقف کی جانے والی زمین کا مالک کون ہے؟  امام ابوحنیفہ کے موقف کی رو سے زمین زید کی ملکیت میں ہی رہتی ہے لیکن اس کی ملکیت کی آگے کسی اور شخص کی طرف منتقلی رک جاتی ہے ؛ جبکہ صاحبین کے موقف کی رو سے زمین زید کی ملکیت سے نکل جاتی ہے اور قانوناً مان لیا جاتا ہے کہ اب یہ اللہ تعالیٰ کی ملکیت میں ہے۔ اگر صاحبین کی بات مانی جائے (اور اسی پر حنفی مذہب کا فتوی ہے) تو دوسرا سوال یہ ہے کہ زمین پر زید کی ملکیت کب ختم ہوجاتی ہے؟ امام ابو یوسف کا کہنا ہے کہ جیسے ہی اس نے زمین وقف کرنے کا کہا ، اس کی ملکیت ختم ہوجاتی ہے جبکہ امام محمد کا کہنا ہے کہ اس کی ملکیت تب ختم ہوگی جب وہ زمین بکر کے حوالے کردے۔  زمین پر زید کی ملکیت باقی رہتی ہے یا وہ اس کی ملکیت سے نکل جاتی ہے، بہرحال ان دو  بنیادی اصولوں  پر سب کا اتفاق ہے  کہ :  زمین بکر یا عمرو کی ملکیت نہیں بنتی ؛ اور  نہ ہی زمین کسی اور شخص کی ملکیت میں جاسکتی ہےکیونکہ نہ اسے بیچا جاسکتا ہے، نہ ہبہ کیا جاسکتا ہے ، نہ ہی اس پر میراث کے احکام نافذ ہوسکتے ہیں۔  چنانچہ اسلامی قانون کی رو سے بکر ، وقف کا منتظم یا متولی ، عمرو کا ، جس کے فائدے کےلیے زمین وقف کی گئی ، وکیل ہوتا ہے اور زمین کے انتظام پر اٹھنے والے اخراجات اور اپنی محنت کی اجرت کے بعد بچنے والا صافی نفع عمرو کو دینے کا پابند ہوتا ہے۔ اس کے برعکس ٹرسٹی قانون کی نظر میں ٹرسٹ شدہ زمین کا مالک ہوتا ہے۔  اس بنیادی فرق پر نظر رہے تو دیگر فروق پر بات آسان ہوجاتی ہے۔  ------------------ یاد کیجیے اس خاتون کی بات جو ٹرسٹی ہونے کے باوجود کہتی تھیں کہ میری باہر تو کیا پاکستان میں بھی کوئی جائیداد نہیں ہے !
##############################
https://web.facebook.com/MMushtaqYusufzai/posts/819657778448948
جنرل مشرف کے دور میں کس نے مذہب کا بیوپار کیا؟ ------------------ یہ معلوم کرنا ہو تو صرف ان ناموں کا جائزہ لیں جنھوں نے حدود قوانین کے خلاف جیو گروپ کے پروپیگنڈا مہم میں حصہ لیا ، یا عورت فاؤنڈیشن اور دیگر این جی اوز کےلیے اس موضوع پر کتب لکھیں، اور اس مہم میں یا ان کتب میں وہی کچھ "قرآن و سنت سے ثابت" کیا جو جنرل مشرف چاہتا تھا۔ ---------------- نوٹ:  ان میں سے بعض حضرات نے جنرل مشرف کے خلاف بھی لکھا، یا کہا، لیکن اس وقت جب جنرل مشرف نے کھال، یعنی وردی، اتار لی تھی۔
##############################
https://web.facebook.com/MMushtaqYusufzai/posts/821189828295743
جے یو آئی کا دھرنا -------------- جے یو آئی کو اپنے موقف کے اظہار کےلیے - دستور و قانون کی حدود کے اندر رہتے ہوئے - جلسے، جلوس اور دھرنے کا حق ہے اور اسے اس حق سے اس وقت تک نہیں روکا جاسکتا جب تک وہ دستور یا قانون کی خلاف ورزی نہ کرے۔ اس پر یہ اعتراض غلط ہے کہ وہ اقتدار کی سیاست کرتی ہے۔ جیسا کہ آصف محمود بھائی نے خود مولانا فضل الرحمان صاحب کی روایت نقل کی ہے، سیاسی پارٹی اقتدار کی سیاست نہیں کرے گی تو اور کیا کرے گی؟ جے یو آئی ایک عام سیاسی جماعت ہے اور اس لیے وہ ہر وہ کام کرسکتی ہے جو پاکستان کی کوئی بھی عام سیاسی جماعت کرتی ہے، جیسا کہ مذہبی کارڈ کا استعمال! کیا مذہبی کارڈ کا استعمال پاکستان پیپلز پارٹی، نون لیگ، عوامی نیشنل پارٹی اور پی ٹی آئی سمیت دیگر سبھی پارٹیوں نے وقتاً فوقتاً نہیں کیا؟ پھر جے یو آئی کیوں نہ کرے؟ ظاہر ہے کہ پاکستان میں مذہب ایک بہت ہی مؤثر کردار رکھتا ہے اور اس وجہ سے ووٹرز کو کھینچنے کےلیے مذہب کا استعمال سیاست میں کوئی حیران کن امر نہیں ہے۔ بعض دوستوں کا یہ خیال ہے کہ خادم رضوی صاحب کی "ڈی بریفنگ" کے بعد مذہب کے نام پر لوگوں کو اکٹھا نہیں کیا جاسکے گا۔ اس کے متعلق عرض ہے کہ یہ بات پنجاب کی حد تک درست ہوسکتی ہے لیکن خیبر پختونخوا میں رضوی صاحب کا کردار نہ ہونے کے برابر تھا اور ان کے "نیوٹرلائز" ہونے سے خیبر پختونخوا کے مذہبی ووٹرز پر کوئی فرق نہیں پڑا۔ جے یو آئی سمیت کوئی بھی سیاسی پارٹی اب بھی خیبر پختونخوا سے مذہب کے نام پر اچھا خاصا مجمع اکٹھا کرسکتی ہے۔ اس دھرنے پر کسی اور کو اعتراض ہو تو ہو لیکن کم از کم پی ٹی آئی کو اس پر اعتراض کا کوئی حق نہیں ہے کیونکہ اس نے خود اس حق کو اسی طرح پورے زور و شور سے منوانے کی کوشش کی ہے جس طرح اب جے یو آئی کررہی ہے۔ نیز پی ٹی آئی کے دھرنے سے قبل نون لیگ اور پیپلز پارٹی اپنے اپنے دورِ شباب میں لانگ مارچ اور ٹرین مارچ بھی کرچکی ہیں۔ اسی طرح جماعتِ اسلامی کا دھرنا بھی سب کو یاد ہی ہے۔  البتہ یہ بات اہم ہے کہ پی ٹی آئی کے دھرنے میں بھی بات ارکانِ اسمبلی کے استعفوں تک پہنچ گئی تھی (اگرچہ بعد میں "کوئی شرم ۔۔۔ کوئی حیا" والی سپیچ بھی انھیں سننی پڑی)۔ تو کیا خیال ہے؟ کیا جے یو آئی کے دھرنے سے قبل اور کوئی نہیں تو کم از کم امامِ سیاست کے برخوردار ہی اسمبلی رکنیت سے استعفا دے لیں گے؟
##############################
https://web.facebook.com/MMushtaqYusufzai/posts/834123700335689
لاپتہ افراد کے حقوق اور قانون کی بالادستی کےلیے پشاور ہائی کورٹ کا ایک تاریخی فیصلہ ----------------------------- سیاسی محاذ آرائی اور قومی مقابلۂ جگت بازی کے اس موسم میں پشاور ہائی کورٹ کا ایک تاریخی فیصلہ نظروں سے اوجھل رہ گیا ہے۔ ہائی کورٹ نے یہ فیصلہ پچھلے ہفتے 17 اکتوبر کو سنایا ہے اور قرار دیا ہے کہ صوبہ خیبر پختونخوا میں نافذ کیے گئے ظالمانہ قوانین، جن کے ذریعے دیگر کئی امور کے علاوہ سالہا سال سے بے شمار لوگوں کو نامعلوم مقامات پر مقدمات چلائے بغیر قید کیا گیا ہے، دستور سے تصادم کی بنیاد پر کالعدم ہیں۔ ہائی کورٹ نے حکومت کو حکم دیا ہے کہ صوبے میں قائم ایسے قیدخانوں کی مکمل معلومات فراہم کرے، جن قیدیوں پر کوئی چارج نہیں لگایا گیا انھیں فوری طور پر رہا کردے اور جن کے خلاف چارج لگایا گیا ہے انھیں فوراً ان عدالتوں میں پیش کیا جائے جو ان کا مقدمہ سننے کا اختیار رکھتی ہیں۔ عدالت نے اس مقدمے میں فوج اور ایجنسیوں کے کردار پر بھی کڑی تنقید کی ہے۔  فیصلہ ہائی کورٹ کے چیف جسٹس جناب جسٹس وقار سیٹھ نے لکھا ہے جبکہ مقدمے میں ان قوانین کے خلاف دلائل ہمارے محبوب دوست بیرسٹر ڈاکٹر عدنان خان نے دیے جنھوں نے حکومتی وکلا کے دلائل کے پرخچے اڑا دیے۔ وہ پوری قوم کی جانب سے داد اور شکریے کے مستحق ہیں۔  ہمیں خبر ہے کہ ہم ہیں چراغِ آخر شب ہمارے بعد اندھیرا نہیں، اجالا ہے! --------------------------- اس فیصلے کے تفصیلی تجزیے کی ضرورت ہے۔ کوشش کروں گا کہ آج کسی وقت یہ فریضہ ادا کرسکوں۔
##############################
https://web.facebook.com/MMushtaqYusufzai/posts/834097877004938
رات جناب زاہد محمود راجا صاحب کے ساتھ پر لطف نشست رہی۔ راجا صاحب پرانے اسلامین ہیں اور اس وقت ہائی کورٹ بار کی صدارت کے امیدوار ہیں۔ ہمارا بھرپور تعاون اور نیک خواہشات ان کے ساتھ ہیں۔  تمام دوستوں اور شاگردوں سے ان کی سپورٹ کی درخواست ہے۔
##############################
https://web.facebook.com/MMushtaqYusufzai/posts/836223286792397
استغاثہ کمزور ہو، تو ٹرائل کورٹ کا جج کچھ نہیں کرسکتا۔ ٹرائل کورٹ میں مقدمہ کمزور ہو تو اپیل میں اعلی عدالت کچھ نہیں کرسکتی۔استغاثہ کمزور ہو، تو ٹرائل کورٹ کا جج کچھ نہیں کرسکتا۔ ٹرائل کورٹ میں مقدمہ کمزور ہو تو اپیل میں اعلی عدالت کچھ نہیں کرسکتی۔
##############################
https://web.facebook.com/MMushtaqYusufzai/posts/836205276794198
کیا قاتلوں کی شناخت پریڈ کے سوا ان کی پہچان کا کوئی طریقہ نہیں تھا؟ مثلا ڈیوٹی کا سرکاری ریکارڈ کہاں ہے؟کیا قاتلوں کی شناخت پریڈ کے سوا ان کی پہچان کا کوئی طریقہ نہیں تھا؟ مثلا ڈیوٹی کا سرکاری ریکارڈ کہاں ہے؟
##############################
https://web.facebook.com/MMushtaqYusufzai/posts/837653303316062
ایمبولینس اور خواتین ڈرائیورز کو راستہ دیں۔ ----------------------------------------- انٹرنیشنل کمیٹی آف دی ریڈ کراس نے ایمبولینس کو راستہ دینے کےلیےخصوصی آگاہی مہم شروع کی ہے ۔ میرا خیال یہ ہے کہ ایسی مہم خواتین ڈرائیورز کو راستہ دینے کےلیے بھی شروع کرنی چاہیے۔  ابھی کچھ دیر قبل سینٹورس سے واپس گھر کی طرف نائنتھ ایونیو پر جارہا تھا کہ اچانک ایک سرخ رنگ کی گاڑی نے انتہائی غلط طریقے سے مجھے اوورٹیک کرکے بائیں مڑنا شروع کیا۔ میں نے ہارن بجایا تو اس کے بعد اس گاڑی نے انڈیکیٹر لگایا۔ اتنے میں میری نظر ڈرائیور کی سیٹ پر پڑی تو معلوم ہوا کہ خاتون ڈرائیو کررہی ہے۔ میں نے فوراً انا للہ کہا اور اس خاتون سے تو سوری نہیں کرسکتا تھا، البتہ پاس بیٹھی اہلیہ سے سوری کیا۔ دلچسپ بات یہ ہے کہ اس گاڑی نے بائیں طرف کا انڈیکیٹر بھی لگالیا اور مسلسل بائیں طرف جارہی تھی لیکن عین چوک پر پہنچ کر اچانک خاتون ڈرائیور کو کچھ اور خیال آیا تو انھوں نے بائیں مڑنے کے بجاے سیدھے جانا ہی مناسب سمجھا۔ ہاں۔ انڈیکیٹر اس کے بعد بھی کچھ دیر تک جلتا بجتا رہا۔ میں نے مزید کچھ کہنے سے گریز ہی بہتر سمجھا کیونکہ میری اہلیہ اس دوران میں ٹھیک ٹھاک غصہ ہوچکی تھیں۔ کچھ عرصہ قبل اسلام آباد میں ہی ایک چوک پر سگنل سرخ ہونے کی وجہ سے گاڑی کھڑی کردی۔ پچیس تیس سیکنڈ گزرے تھے کہ اچانک پیچھے سے کسی گاڑی نے زبردست ٹکر دے ماری۔ پوری گاڑی ہل کر رہ گئی۔ میں بڑے غصے میں نیچے اترا تو دیکھا کہ خاتون ڈرائیور ہے اور بہت زیادہ فرسٹریشن میں (شیشے چڑھائے) چیخ چیخ کر ، اور ہاتھ ہلا کر، کہہ رہی ہے کہ غلطی آپ کی ہے۔ میرا تو خیر سارا غصہ اسی وقت اتر گیا تھا جب میں نے دیکھا کہ ڈرائیور خاتون ہے لیکن مجھے حیرت تھی کہ غلطی میری کیسے تھی۔ فرنٹ سیٹ سے ایک نوجوان اترا اور  پاس آکر مجھے کہا کہ سوری غلطی ہماری ہی تھی لیکن آپ تو جانتے ہیں کہ خواتین اسی طرح ڈرائیو کرتی ہیں، ہم آپ کا خرچہ بھر دیں گے۔ (گاڑی کا بمپر لٹک رہا تھا۔) میں نے اس کا شانہ تھپتھپا کر کہا: کوئی بات نہیں، ایسا ہوتا ہے بعض اوقات۔ واپس گاڑی میں بیٹھ گیا۔ اہلیہ کو کہانی سنائی تو ایک اور شاک لگا۔ انھوں نے کہانی سن کر کہا کہ میرے ساتھ ایسا ہوتا تو میں بھی یہی کہتی کہ غلطی آپ کی ہے! ----------------- قند مکرر
##############################
https://web.facebook.com/MMushtaqYusufzai/posts/837175400030519
قتل کے مقدمات میں متاثر ہونے والے حقوق ------------------------------- جب بھی قتل کے کسی مقدمے میں کوئی طاقتور شخص سزا سے بچ جاتا ہے تو میڈیا میں، بالعموم قانون سے ناواقف، نام نہاد تجزیہ نگار ملبہ اسلامی قانون پر گرانا شروع کردیتے ہیں۔ کئی بار ان غلط فہمیوں پر گفتگو کی جاچکی ہے۔ ایک بار پھر اچھی طرح نوٹ کیجیے۔ اسلامی قانون کی رو سے قتل کے جرم کی وجہ سے چار مختلف حقوق پامال ہوتے ہیں اور ان چار میں سے ہر حق کا اپنا الگ الگ اثر ہوتا ہے اور ان کے نفاذ کےلیے الگ الگ ذمہ داری ہوتی ہے۔ یہ بھی یاد رکھیے کہ حق جس کا ہوتا ہے معافی کا اختیار بھی اسی کے پاس ہوتا ہے۔ سب سے پہلے قاتل "اللہ تعالیٰ کا حق" پامال کرتا ہے کیونکہ اس نے قتلِ انسانی کو جرم قرار دے کر اس سے سب کو روکا ہے اور ایک انسان کے قتل کو سب انسانوں کے قتل کے برابر قرار دیا ہے۔ چنانچہ قاتل اصلاً اور اولاً و آخراً اللہ کے سامنے جواب دہ ہوتا ہے۔ اللہ تعالیٰ کے اس حق کی پامالی کی وجہ سے اسے آخرت کی جوابدہی تو کرنی ہی ہوگی لیکن دنیا میں بھی اس کے کچھ اثرات مرتب ہوتے ہیں۔ مثلاً اللہ تعالیٰ کے قانون کی رو سے اس شخص کو مقتول کی وراثت یا وصیت سے کچھ بھی نہیں مل سکتا۔ اسی طرح خواہ یہ قتل غلطی سے ہوا ہو، اللہ تعالیٰ کے حق کی پامالی کی وجہ سے قاتل پر لازم ہوگا کہ وہ کفارہ ادا کرے۔ اللہ تعالیٰ اپنا حق معاف کرے گا یا نہیں، یہ تو قیامت کے دن اللہ ہی بتائے گا۔ اس لیے دنیا میں یہ دونوں احکام (میراث/وصیت سے محرومی اور کفارہ) معطل نہیں ہوسکتے۔ ان سے یہ بھی معلوم ہوا کہ چاہے قاتل کو مقتول کے ورثا اپنے حقوق معاف کردیں اور اس وجہ سے وہ قصاص یا دیت سے بچ جائے لیکن قانون کی نظر میں اس کا جرم ختم نہیں ہوتا۔ سزا سے بچنا الگ امر ہے، جرم کا مٹ جانا الگ۔ اس کے بعد ظاہر ہے کہ مقتول کا حق پامال ہوا ہے اور اس حق کےلیے قاتل کو قیامت کے دن جواب دینا ہوگا۔ پھر چاہے اللہ اپنی مہربانی سے مقتول کو قائل کردے کہ وہ قاتل کو معاف کردے۔ ظاہر ہے کہ اس کا بڑی حد تک انحصار اس پر ہے کہ قاتل اپنے فعل پر نادم ہے یا نہیں، اس نے توبہ کی یا نہیں، اس نے اپنے فعل کی تلافی کی کوشش کی یا نہیں، وغیرہ۔ تیسرا حق مقتول کے ورثا کا ہے جن کو قتل عمد کی صورت میں اللہ تعالیٰ نے قصاص کا اور قتل خطا کی صورت میں دیت کا حق دیا ہے اور وہ یہ دونوں حقوق عوض لے کر یا بغیر عوض لیے معاف کرسکتے ہیں۔ ہمارے ہاں بدقسمتی سے قتل کے معاملے میں کو بس قصاص اور دیت تک ہی محدود سمجھا جاتا ہے۔ یہ محض سادگی یا جہل ہے۔ یہ بھی یاد رہے کہ مقتول کے ورثا کے اس حق کی حفاظت حکومت کی ذمہ داری ہے۔ قرآن کے صریح الفاظ ہیں: و من قُتِل مظلوماً فقد جعلنا لولیہ سلطانا۔ چنانچہ حکومت کا فرض ہے کہ وہ مقتول کو قاتل کے خوف، دباو اور لالچ سے محفوظ رکھے اور یقینی بنائے کہ وہ اگر عوض لے کر یا بغیر عوض لیے قاتل کو معاف کررہے ہیں تو ایسا وہ اپنی آزادانہ مرضی سے کررہے ہیں۔ پاکستانی قانون کی رو سے تصریح کی گئی ہے کہ عدالت جب تک اس امر پر مطمئن نہ ہو وہ معافی نامہ قبول نہیں کرے گی۔ چوتھا حق مسلمانوں کے معاشرے کا اجتماعی حق ہے کیونکہ قتل سے صرف ایک شخص یا اس کا خاندان ہی نہیں بلکہ پورا معاشرہ متاثر ہوتا ہے۔ اسلامی قانون کی رو سے مسلمانوں کے اس اجتماعی حق کی تنفیذ کی ذمہ داری حکومت پر عائد ہوتی ہے اور مسلمانوں کے وکیل اور نمائندے کی حیثیت سے اس حق کی معافی کا فیصلہ بھی حکمران کرسکتا ہے۔ اسی پہلو سے فقہاے کرام اکثر یہ کہتے ہیں کہ حکمران کے پاس اختیار ہے کہ وہ فساد کی روک تھام کے لیے اسلامی قانون کی حدود کے اندر رہتے ہوئے مجرم کو مناسب سزا دے سکتا ہے۔ اس سزا کو "سیاسہ" کہتے ہیں اور سیاسہ کا لغوی مطلب گھوڑے کو لگام ڈالنا ہے۔ واضح رہے کہ گھوڑے کو لگام ڈالنے کے اس اختیار کےلیے مجموعۂ تعزیرات پاکستان کی دفعہ 311 کے تحت عدالت قاتل کو سزاے موت بھی دے سکتی ہے، خواہ اسے مقتول کے تمام ورثا نے معاف کیا ہو کیونکہ مقتول کے ورثا اپنا حق معاف کرسکتے ہیں لیکن معاشرے میں فساد کے روکنے کی ذمہ داری حکومت کی ہے اور معاشرے کے حق کی حفاظت بھی اس کی ذمہ داری ہے۔  چنانچہ حکمران صرف اتنا ہی نہیں کریں گے مقتول کے ورثا کے حق کی حفاظت کریں بلکہ یہ بھی ان کی ذمہ داری ہے کہ آئندہ کوئی شخص معاشرے کا امن برباد نہ کرسکے۔  اس لیے، میرے بھائیو، قاتل اسلامی قانون کی وجہ سے نہیں بلکہ حکومت کی بے غیرتی کی وجہ سے بچتے ہیں۔
##############################
https://web.facebook.com/MMushtaqYusufzai/posts/837986443282748
اب بس! -------- ہمارے دوست بیرسٹر ڈاکٹر عدنان خان نے اعلان کیا ہے کہ اگر ان کا شناختی کارڈ نادرا نے بلاک کیا تو وہ کوئی قانونی چارہ جوئی نہیں کریں گے۔ یہی اعلان میرا بھی ہے۔
##############################
https://web.facebook.com/MMushtaqYusufzai/posts/837882506626475
آپ افغانستان سے کب آئے؟ -------------- کچھ عرصہ پہلے شناختی کارڈ کی تجدید کےلیے نادرا کے 24/7 سروس دینے والے دفتر واقع بلیو ایریا میں جانے کا اتفاق ہوا۔ کئی مراحل سے گزرنے کے بعد آخر میں ایک خاتون اسسٹنٹ ڈائریکٹر کے سامنے بیٹھنا پڑا کہ انھوں نے فارم پر دستخط کرنے تھے۔  کوائف دیکھ کر خاتون نے پوچھا: آپ پٹھان ہیں؟  میں نے کہا: جی ہاں۔  پوچھا: کیا قبیلہ ہے آپ کا؟  کہا: یوسف زئی۔  پوچھا: اوہ تو آپ افغانستان سے آئے ہیں؟  کہا: جی ہاں۔  پوچھا: کب؟  کہا: میں تو نہیں لیکن میرے باپ دادا آئے تھے؟  اب محاورتاً ہی نہیں، حقیقتاً بھی ان کے کان کھڑے ہوتے دکھائی دیے۔  پوچھا: وہ کب آئے تھے؟  میں نے کہا: کوئی زیادہ عرصہ نہیں ہوا، یہی کوئی نو سو سال ہوئے ہوں گے، محمود غزنوی کے ساتھ آئے تھے۔ پہلے تو ان کے چہرے پر الجھن کے اثرات نظر آئے۔ پھر اس پر غصہ چھا گیا۔ دبنگ لہجے میں کہا: اس کا کیا مطلب؟ میں نے ان سے بھی زیادہ دبنگ لہجے میں کہا: اس کا مطلب یہ ہے کہ آپ کو اپنے مطالعۂ پاکستان کا پرچہ دوبارہ پاس کرنا ہوگا تاکہ آپ کو معلوم ہو کہ یوسف زئی قبیلہ سوات، دیر،  مردان اور پاکستان کے دیگر شہروں میں کہاں کہاں پایا جاتا ہے اور کب سے پایا جاتا ہے۔ ------------ فرشتہ مہمند بے چاری کے بے چارے باپ کے شناختی کارڈ کے قضیے پر تعصب میں لتھڑی ہوئی چند پوسٹس دیکھ کر یہ پوسٹ لکھی تھی۔ حافظ حمد اللہ کے ساتھ نادرا کے بابوؤں کی کارستانی دیکھ کر پھر یہ بات یاد آگئی۔
##############################
https://web.facebook.com/MMushtaqYusufzai/posts/838505499897509
میرے عزیز ہم وطنو! مسئلہ کیا ہے؟ -------------------------- میرے فیس بک اکاؤنٹ کے ساتھ چھیڑ چھاڑ ویسے تو ہوتی ہی رہتی ہے لیکن پچھلے دو دنوں سے تو مسلسل حملے ہورہے ہیں۔ وجہ کیا ہے؟ کسے تکلیف ہے؟
##############################
https://web.facebook.com/MMushtaqYusufzai/posts/839220299826029
اسلام آباد 2 نومبر کو بند ہو یا نہ ہو، موٹروے آج سے ہی بند کردی گئی. یہ بوکھلاہٹ کیوں؟ حکومت کے مشیروں پر افسوس ہوتا ہے۔ ------------ جی نہیں، یہ آج کی خبر نہیں، بلکہ تین سال قبل آج کے دن کی خبر ہے جب میں مردان سے آتے ہوئے پھنس گیا تھا۔  آج موٹروے کھلی ہے۔ کچھ نہیں،  ویسے ہی میں نے کہا کہ جمہوریت کےلیے نوحہ خواں مولویوں اور لبرلز کو یاد دلاوں۔ بہت غصہ چڑھے تو فیس بک کے الگورتھم کو گالی دیں جس کی بدولت آج ہی یہ بات یاد آنی تھی۔
##############################
https://web.facebook.com/MMushtaqYusufzai/posts/839614299786629
شعبۂ قانون، اسلامی یونی ورسٹی کےلیے فخر کا مقام -------------------------- برادر محترم ڈاکٹر عزیز الرحمان صاحب، چیئرمین شعبۂ قانون، بین الاقوامی اسلامی یونی ورسٹی، اسلام آباد، کو اسلام آباد ہیلتھ کیئر ریگولیٹری اتھارٹی کے بورڈ کے رکن کی حیثیت سے تعیناتی پر خصوصی مبارکباد پیش کرتے ہیں۔  ڈاکٹر عزیز صاحب صحت، ادویات اور متعلقہ قانونی مسائل اور حقوق کے مباحث میں حقیقتاً اتھارٹی کی حیثیت رکھتے ہیں۔ اس لیے مجھے اس تعیناتی پر ہر گز حیرت نہیں ہے۔ یہ اسلامی یونی ورسٹی کےلیے بالعموم اور شعبۂ قانون کےلیے بالخصوص فخر اور خوشی کا موقع ہے۔ ہمیں امید ہے کہ اسلام آباد میں صحت کی سہولیات کی بہتری اور عام آدمی کے مسائل کے حل میں بھرپور کردار ادا کریں گے اور ہماری دعائیں ان کے ساتھ ہیں۔
##############################
https://web.facebook.com/MMushtaqYusufzai/posts/839559286458797
پیمرا ہو، نیپرا، یا اوگرا  کوئی ریگولیٹری ادارہ حکومت کا حصہ نہیں  بلکہ یہ حکومت پر "واچ ڈاگ" ہیں۔پیمرا ہو، نیپرا، یا اوگرا  کوئی ریگولیٹری ادارہ حکومت کا حصہ نہیں  بلکہ یہ حکومت پر "واچ ڈاگ" ہیں۔
##############################
https://web.facebook.com/MMushtaqYusufzai/posts/840886852992707
قادیانیوں کے متعلق اہل المورد سے ایک سادہ سوال ------------------ درج ذیل تصاویر کس صاحب قلم کی تحریر دل پذیر کی ہیں اور کیا وہ اب بھی ان الفاظ پر قائم ہیں؟ یہ سوال محض جنرل نالج کےلیے ہے۔
##############################
https://web.facebook.com/MMushtaqYusufzai/posts/840860462995346
الحاد اور تکفیر: سادہ فکری کی مثال ----------------- غامدی صاحب کے متاثرین کا ایک عام مسئلہ یہ ہے کہ سوال ایک امر کے متعلق ہوتا ہے اور وہ جواب کسی اور امر کا سوچنے لگتے ہیں۔  مثلاً ایک دفعہ میں نے تفصیل سے واضح کیا تھا کہ جب ہم تکفیر کی بات کرتے ہیں تو ہمارے سامنے مسئلہ اس دنیا کا ہوتا ہے: فلاں شخص کے ساتھ نکاح ہوسکتا ہے یا نہیں؟ وہ مسلمان کا وارث بن سکتا ہے یا نہیں؟ مسلمان اس کا وارث بن سکتا ہے یا نہیں؟ وہ مسلمانوں کو نماز کی امامت کراسکتا ہے یا نہیں؟ وغیرہ ۔ لیکن غامدی صاحب کے متاثرین فوراً اتمام حجت اور دلوں میں جھانکنے کی باتیں شروع کرکے بتانا شروع کردیتے ہیں کہ آپ تو خدانی منصب سنبھالنا چاہتے ہیں! Playing God! مجھے تفصیل سے بتانا پڑا کہ ایسا نہیں ہے۔ اب پھر دیکھیے۔ ہم بحث اس پر کررہے ہیں کہ کیا قیامت کے دن الحاد کا کوئی عذر قبول بھی ہوسکتا ہے اگر ہم قرآن میں مذکور یہ خدائی اعلان مان لیں کہ اس عہد سے غفلت کا بہانہ نہیں چلے گا، نہ ہی اس بات کا فائدہ ہوگا کہ ہم تو آباواجداد کے راستے پر گامزن تھے؟  لیکن غامدی صاحب کے ایک متاثر نے اب کے سوال کو یوں فریم کیا ہے: "عہدِ الست اگر انسان کی فطرت میں وجودِ خدا کی دلیل ہے تو ملحد کو کافر کیوں نہیں قرار دیا جا سکتا؟" ایک دفعہ پھر عرض کردوں کہ یہ مسئلہ غامدی صاحب کے متاثرین کا نہیں بلکہ غامدی صاحب کے ڈسکورس کا ہے جس کا لازمی نتیجہ اسی طرح کے رویے اور طرز استدلال کی صورت میں نکلتا ہے۔ اس ڈسکورس کی تین بنیادی خصوصیات یہ ہیں:  سادہ فکری (over-simplification)؛ مبالغہ آمیزی (exaggeration) اور قطعیت (definiteness). اب یاد کیجیے غامدی صاحب کے پسندیدہ الفاظ: اس معاملے میں دو رائیں نہیں ہوسکتیں! ------------ دو سال قبل کی ایک پوسٹ جس کی آج پھر یاددہانی ضروری ہے۔
##############################
https://web.facebook.com/MMushtaqYusufzai/posts/841178206296905
یہ مولانا صاحب کیا فرمارہے ہیں؟ "اگر آزادی مارچ کے مقاصد حاصل نہ بھی ہوسکے تو تحریک جاری رہے گی؟" بیّنوا، تؤجروایہ مولانا صاحب کیا فرمارہے ہیں؟ "اگر آزادی مارچ کے مقاصد حاصل نہ بھی ہوسکے تو تحریک جاری رہے گی؟" بیّنوا، تؤجروا
##############################
https://web.facebook.com/MMushtaqYusufzai/posts/841172702964122
اب تک کے مارچ نے اس ثابت شدہ حقیقت کو مزید مؤکد کیا کہ  نون لیگ کوما میں جاچکی ہے۔اب تک کے مارچ نے اس ثابت شدہ حقیقت کو مزید مؤکد کیا کہ  نون لیگ کوما میں جاچکی ہے۔
##############################
https://web.facebook.com/MMushtaqYusufzai/posts/841337752947617
اسلامی یونیورسٹی نے سڑکوں کی ممکنہ بندش اور رش کے مسائل کے اندیشے کی بنا پر کل اور پرسوں چھٹی کا اعلان کرلیا ہے۔ طلبہ نوٹ کرلیں۔اسلامی یونیورسٹی نے سڑکوں کی ممکنہ بندش اور رش کے مسائل کے اندیشے کی بنا پر کل اور پرسوں چھٹی کا اعلان کرلیا ہے۔ طلبہ نوٹ کرلیں۔
##############################
https://web.facebook.com/MMushtaqYusufzai/posts/842630906151635
ترکوں کا تاریخی شعور -------------------- ایران کےلیے پیکنگ کرتے ہوئے بیگ میں سے یہ تحفہ نکل آیا جو اس سال اپریل میں ترکی کے دورے کے دوران میں وہاں کی "عدالت اکیڈمی" کے سربراہ نے دیا تھا۔ گھوڑے پر سوار سلطان محمد الفاتح! جاننے والے جانتے ہیں کہ اس علامت کا مطلب کیا ہے! واضح رہے کہ عدالت اکیڈمی ترکی میں ججز کی صرف تربیت ہی کی نہیں بلکہ تعیناتی کی ذمہ داری بھی اٹھاتی ہے۔
##############################
https://web.facebook.com/MMushtaqYusufzai/posts/841760666238659
اگلا ہفتہ ایران میں، ان شاء اللہ۔ مقالے کا موضوع:  "فقہ حنفی میں بغاوت کے احکام کےلیے امام علی کا اسوہ بطورِ ماخذ"اگلا ہفتہ ایران میں، ان شاء اللہ۔ مقالے کا موضوع:  "فقہ حنفی میں بغاوت کے احکام کےلیے امام علی کا اسوہ بطورِ ماخذ"
##############################
https://web.facebook.com/MMushtaqYusufzai/posts/844669392614453
موجودہ حالات میں حضرت مولانا زاہد الراشدی صاحب کی خصوصی اپیل ---------- برادر محترم عمار ناصر صاحب نے پیغام دیا: السلام عليكم،  والد گرامی نے ایک اجتماعی اپیل مرتب کی ہے جسے ممتاز قومی شخصیات کی تائید کے ساتھ نشر کرنا مقصود ہے۔ ------ اس پر عرض کیا: وعلیکم السلام  میں تو ممتاز قومی شخصیات میں نہیں ہوں لیکن اس حکم پر لبیک کہہ کر یوسف کے خریداروں میں نام ضرور شامل کروں گا ☺ ------- درج ذیل اپیل کو میری اپیل بھی سمجھا جائے۔ اللہ کرے کہ تمام فریق معاملے کی نزاکت کو سمجھتے ہوئے قوم کو مزید آزمائش سے بچائیں۔ -------- بسم اللہ الرحمٰن الرحیم اسلام آباد کی صورتحال لمحہ بہ لمحہ گھمبیر ہوتی جا رہی ہے اور محب وطن پاکستانیوں کا اضطراب بڑھ رہا ہے۔ خدشہ ہے کہ انھی دنوں میں بعض دوسرے ممالک کی طرح سیاسی تصادم کے نتیجے میں جانیں ضائع ہونے کا عمل خدا نخواستہ ہمارے ہاں بھی نہ دہرایا جائے۔   اس لیے ہم تمام ’’اسٹیک ہولڈرز‘‘ سے اپیل کرتے ہیں کہ پارلیمان کے فورم پر یا اس سے باہر فوری طور پر مل بیٹھیں اور حالات کو کنٹرول کرنے کی صورت نکالیں۔ ہماری صدر پاکستان اور دیگر قومی ذمہ داران سے بھی درخواست ہے کہ سب فریقوں کو اکٹھا بٹھانے میں اپنا کردار ادا کریں۔  ہم تمام فریقوں سے درخواست کرتے ہیں کہ خدا کے لیے: ایک دوسرے کے متعلق ایسا لب ولہجہ اختیار کرنے سے گریز کریں جس سے سیاسی منافرت اور تناؤ میں مزید اضافہ ہو۔  ۔۔۔ o  کسی طرف سے بھی طاقت کے استعمال سے ہر ممکن گریز کیا جائے۔  ۔۔۔ o  دستور کی بالادستی کو ہر صورت میں قائم رکھا جائے اور دستور و قانون کے خلاف کوئی قدم نہ اٹھایا جائے۔ ۔۔۔ o  عوامی جذبات اور رائے عامہ کے اجتماعی رجحانات کو نظرانداز نہ کیا جائے۔ ۔۔۔ o امن عامہ کو ہر صورت میں قائم رکھا جائے اور تصادم سے گریز کیا جائے۔  ۔۔۔ o ایسے مواقع پر بیرونی عوامل اور ملک دشمن لابیاں زیادہ متحرک ہوتی ہیں ان سے تمام فریقوں کو ہوشیار رہنا چاہیے ، اور ہر قسم کے فیصلے خالصتاً قومی تناظر میں قومی مفادات کو سامنے رکھتے ہوئے کرنے کی ضرورت ہے۔  ۔۔۔ o ملک کی تمام ذمہ دار سیاسی وصحافتی شخصیات، طبقوں، اداروں، کاروباری حلقوں اور دینی مدارس کے وفاقوں کو بھی مل بیٹھ کر اس امکان کا جائزہ لینا چاہیے کہ اس نازک مرحلہ میں وہ کشیدگی کو کم کرنے میں کیا کردار ادا کر سکتے ہیں۔ یہ گزارشات ہر قسم کی وابستگیوں سے بالاتر ہو کر ایک عام پاکستانی شہری کی حیثیت سے پیش کی جا رہی ہیں اور اسی جذبہ سے سب فریقوں سے ان پر سنجیدگی کے ساتھ غور کرنے کی درخواست ہے۔
##############################
https://web.facebook.com/MMushtaqYusufzai/posts/844519995962726
شوقیہ لبرلز اور نو خیز مذہبی جمہوریت پسندوں سے سوال --------------- کیا ہمارے شوقیہ لبرلز اور نو خیز مذہبی جمہوریت پسندوں کو یاد ہے کہ آج 3 نومبر ہے اور آج سے ٹھیک بارہ سال قبل جنرل مشرف نے دوسری بار دستور کو معطل کرکے مارشل لا لگایا تھا اور یہ پاکستان کا واحد جرنیل تھا جس نے دو دفعہ مارشل لا لگایا؟ یا ان کی شام غریباں صرف 5 جولائی کو ہی برپا ہوتی ہے؟
##############################
https://web.facebook.com/MMushtaqYusufzai/posts/850854978662561
آئبون تائبون عابدون لربنا حامدون ایک ہفتے کے دورے کے بعد ایران سے وطن واپسی ہوگئی ہے۔آئبون تائبون عابدون لربنا حامدون ایک ہفتے کے دورے کے بعد ایران سے وطن واپسی ہوگئی ہے۔
##############################
https://web.facebook.com/MMushtaqYusufzai/posts/851528998595159
ایران میں چند دن: مشاہدات ، تجربات اور احساسات (4)  ------------------------- کل کے ذکر میں یہ بھول گیا تھا کہ چونکہ ہُلَیل نے صبح سے شام تک کانفرنس ہمارے ساتھ اٹینڈ کی تو رات کے وقت اچانک اس نے لولی پاپ منہ کے سامنے پکڑ کر بہ آوازِ بلند ایسی زبان میں بات شروع کی جو ہماری سمجھ میں ہی نہیں آرہی تھی۔ وہ بولے ہی جارہا تھا اور ہماری سمجھ میں آگیا کہ اس کا لہجہ فارسی کا ہے اور کچھ کچھ الفاظ بھی فارسی سے ملتے جلتے ہیں! جی ہاں، تو ہلیل نے بھی فارسی بولنی شروع کردی!  تیسرے دن ہم نے سرکاری مہمان نوازی کا مزید لطف اٹھانے سے معذرت کی اور میزبانوں سے رخصت مانگی۔ چنانچہ وہاں سے زبیر خان صاحب کی طرف چل پڑے جو تہران میں پاکستان کے سفارت خانے میں کام کرتے ہیں اور ہمارے عزیز شاگرد سہیل خان صاحب کے بھائی ہیں۔ انھوں نے چھوٹے بھائی کا کردار بھرپور طریقے سے نبھایا اور مہمان نوازی کے اگلے پچھلے تمام ریکارڈ توڑ دیے۔ اللہ تعالیٰ انھیں اور ان کے اہلِ خانہ کو بہترین اجر دے۔  زبیر خان نے ایک پاکستانی ٹیکسی ڈرائیور سے رابطہ کرایا اور کہا کہ یہ سالہا سال سے ادھر مقیم ہے اور بہت اچھی فارسی بھی بولتا ہے اور ایک بہترین گائیڈ کا کردار بطریقِ احسن ادا کرسکتا ہے۔ تہران میں پشتو بولنے والا ڈرائیور ملے تو اس سے بڑی نعمت کیا ہوسکتی ہے! عالم خان کا تعلق ضلع چارسدہ سے ہے اور بعد میں انھوں نے بتایا کہ انھوں نے ایران میں تقریباً پچاس سال گزارے ہیں! ان پچاس سالوں کا اثر ان پر اس حد تک ہوا تھا کہ ان کی پشتو کی بہ نسبت ان کی فارسی ہمیں زیادہ بہتر سمجھ میں آتی تھی کیونکہ وہ پشتو بھی فارسی لہجے میں بولنے لگ جاتے تھے ۔ پھر سنبھل کر ہمارے لہجے میں بات شروع کرتے۔ ان کے ساتھ ایک دن گزارنے کا مزید فائدہ یہ ہوا کہ ہماری فارسی جو اب تک آدھے ادھورے جملوں کی صورت میں تھی، اب اس سے کچھ جملے بھی بننے لگے۔  بہرحال عالم خان کی دلچسپ گفتگو سے لطف اندوز ہوتے ہوئے ہم انھی کے مشورے سے  تہران کے قریب ایک بہترین پہاڑی تفریح گاہ "توچال" گئے۔ توچال کو تہران سے وہی نسبت ہے جو مری کو اسلام آباد سے ہے۔ یہ چونکہ تہران میں چھٹی کا دن تھا، اس لیے بہت زیادہ رش تھا لیکن رش کا بہت ہی آسان حل انھوں نے یہ تلاش کیا ہے کہ ایک خاص مقام پر جاکر گاڑی پارک کرنی پڑتی ہے اور آگے یا ہائیکنگ کرکے جانا پڑتا ہے ، یا بس میں جانا پڑتا ہے۔ ایک بندے کا ٹکٹ صرف 2 تومان ہے ، یعنی تقریباً 30 روپے۔ (تومان، ریال وغیرہ کی وضاحت الگ سے تفصیلاً کروں گا کیونکہ ایران جانے والوں کےلیے یہ ایک بہت بڑا مسئلہ ہوتا ہے۔)  بس بھی ایک خاص حد تک جاتی ہے۔ اس سے آگے بس پیدل گھومیں پھریں، ہائیکنگ کریں، مختلف قسم کے جھولے جھولیں، یا چیئر لفٹ اور کیبل کار کے ذریعے برف پوش چوٹیوں اور برف زاروں میں جاکر سکیٹنگ کریں۔ بہت ہی خوب صورت مقام ہے۔ ہُلَیل نے بالخصوص بہت زیادہ انجواے کیا۔ رش بہت زیادہ تھا اور اکثریت نوجوان، بلکہ نوخیز ، جوڑوں کی تھی اور اس مقام کا یورپ کے کسی تفریحی مقام سے موازنہ کریں تو صرف یہی فرق نظر آتا تھا کہ خواتین نے کپڑے نسبتاً پورے پہنے ہوئے تھے اور سکارف سب نے پہنے ہوئے ۔  یہاں آکر معلوم ہوا کہ ایران کے متعلق یہ مفروضہ کہ وہ ایک کٹر مذہبی معاشرت ہے ، کتنا غلط ہے۔ البتہ یہ ضرور کہنا پڑے گا کہ بے ہودگیوں کی وہ سطح نہیں تھی جو یورپی تفریح گاہوں پر بعض اوقات نظر آتی ہے۔ اور ہاں، تہران کے ہر بازار اور قابل ذکر جگہ کی طرح یہاں بھی نماز اور وضو کےلیے بہت ہی اچھے انتظامات موجود تھے۔ صاف ستھری جگہ۔ صاف ستھرے واش رومز۔  گئے تو ہم بس سے لیکن واپس ہم نے پیدل آنا ہی پسند کیا کیونکہ ہم اس خوب صورت جگہ کی خوب صورتی زیادہ سے زیادہ سمیٹنا چاہتے تھے۔  ------------ جاری
##############################
https://web.facebook.com/MMushtaqYusufzai/posts/851394391941953
ایران میں چند دن: مشاہدات ، تجربات اور احساسات (3)  ------------------------- اگلے دن صبح سے شام تک کانفرنس کے مختلف سیشن چلتے رہے۔ اس کےلیے ہمیں گیسٹ ہاؤس سے ساڑھے چھے بجے پک کیا گیا۔ سات بجے کانفرنس کے مقام پر پہنچے تو منتظمین نے خوش آمدید کہا۔ پرتکلف ناشتے کے بعد کانفرنس ٹھیک ساڑھے آٹھ بجے شروع ہوئی۔ (وقت کی پابندی کے مظاہر مختلف مواقع پر نظر آئے اور اس پر بہت زیادہ خوشی ہوئی۔) تلاوت جس صاحب نے کی ان کی آواز بہت پیاری تھی، لہجہ بھی بہت اچھا، تلفظ بھی تقریباً درست تھا لیکن وقف اور وصل میں کئی ٹھوکریں کھائیں اور لفظ کے درمیان میں سانس ٹوٹ جاتی۔ اس پر بہت افسوس ہوا۔  کانفرنس میں پاکستان سے تین افراد نے مقالے پڑھے (میری اہلیہ ، میں اور سکردو سے تعلق رکھنے والے ڈاکٹر محمد یعقوب بشوی جو قم میں مقیم بھی ہیں۔) بھارت سے ایک معمر صاحب قلم آئے تھے۔ ان کے علاوہ عراق، الجزائر، تیونس اور دیگر کئی ممالک سے مندوبین نے شرکت کی۔ میری بنیادی دلچسپی یہ تھی کہ ایران کے ممتاز اہلِ علم جناب مہدی گلشنی سے ملاقات ہوسکے ۔ ان کا ذکر پہلی دفعہ استاد محترم ڈاکٹر ظفر اسحاق انصاری صاحب مرحوم سے سنا تھا اور اب ملاقات کا موقع یہاں مل گیا۔ ان کا مقالہ پہلے سیشن میں تھا۔ بہت تپاک سے ملے اور صرف مجھ سے ہی نہیں تقریباً ہر اس شخص سے انتہائی تپاک اور محبت سے ملے جو ان کی طرف بڑھا۔ پہلے سیشن کے اختتام پر بعض منتخب مقالات پر خصوصی انعامات دیے گئے۔ میری اہلیہ کو "امام علی ایوارڈ" دیا گیا، فللہ الحمد ۔ ان کا مقالہ اس موضوع پر تھا کہ باغیوں کے خلاف قتال کے جواز پر حنفی فقہ میں سیدنا علی کرم اللہ وجہہ کو کیسے امام مانا گیا ہے اور کیسے ان کے اسوہ سے امر بالمعروف اور نہی عن المنکر کے باب میں فساد فی الارض کے خاتمے کےلیے حنفی فقہاے کرام نے قتال کے جواز پر استدلال کیا ہے۔  لنچ اور ظہر کی نماز کے وقفے میں تمام مقالہ نگاران کی آپس میں خصوصی نشست ہوئی اور سیدنا علی کرم اللہ وجہہ کی سیرت کے مختلف پہلوؤں کا اجاگر کیا گیا ۔ نیز اس پر بحث ہوئی کہ ان کی سیرت کے کن پہلوؤں پر کس نوعیت کے کام کی ضرورت ہے۔ اہم بات یہ ہے کہ پوری گفتگو میں کہیں بھی ایسی کوئی بات نہیں ہوئی جس پر سنی اور حنفی ہونے کی حیثیت سے مجھے اعتراض کرنا پڑتا۔ مثال کے طور پر بیچ میں ایک مقالہ نگار نے جنگ جمل کا ذکر کیا تو سیدہ عائشہ رضی اللہ عنہا کو ام المؤمنین کے لقب سے یاد کیا اور ان کے بارے میں کوئی ہلکی بات نہیں کی۔ سیدنا علی کرم اللہ وجہہ کی محبت کے آثار واضح تھے لیکن فرقہ وارانہ کشیدگی اور تنفر کا کوئی اثر نظر نہیں آیا۔ البتہ اس سے ایک استثنا تھا۔ ہمارے بھارتی دوست مسلسل شیعہ سنی اختلاف کا ذکر چھیڑ کر فتنہ انگیزی کی کوشش کررہے تھے لیکن ایک تو وہ بہت معمر تھے اور دوسرے وہ انگریزی میں بات کرتے تھے تو کسی کی سمجھ میں نہیں آتا تھا کہ وہ کہہ کیا رہے ہیں۔ ابتدا میں لوگوں نے ان کا ترجمہ سننے میں دلچسپی لی لیکن بعد میں کسی نے ترجمے کی بھی ضرورت محسوس نہیں کی۔ ایرانی میزبانوں نےگویا قصداً انھیں نظرانداز کرنے کی کوشش کی ، انھیں احساس دلائے بغیر ، اور یوں بات تلخی کی طرف نہیں گئی۔   وقفے کے بعد میں نے اپنے مقالے میں سیدنا علی کرم اللہ وجہہ کے اسوہ کا اس پہلو سے جائزہ پیش کیا کہ انھوں نے اپنے خلاف لڑنے والوں کے ساتھ جنگ شروع ہونے سے پہلے، جنگ کے دوران میں اور جنگ کے بعد کیا سلوک کیا اور حنفی فقہاے کرام نے کیسے ان کے اسوہ کو بنیاد بنا کر مسلمانوں کی خانہ جنگی کےلیے تفصیلی ضابطہ مرتب کیا ہے۔  صبح چھے بجے شروع ہونے والی یہ مشق شام چھے بجے تک جاری رہی اور اس کے بعد اتنی تھکن تھی کہ باہر گھومنے پھرنے کا سوال ہی نہیں تھا۔ چنانچہ یہ دو دن بغیر گھومے پھرے گزارے ۔  ------------------------ (جاری)
##############################
https://web.facebook.com/MMushtaqYusufzai/posts/852776408470418
کیا بارہ ربیع الاول رسول اللہ ﷺ کی وفات کا دن ہے؟ -------------------- میلاد النبی ﷺ پر خوشی منانے سے روکنے کےلیے بارہا یہ استدلال نظر سے گزرا کہ بارہ ربیع الاول کو تو رسول اللہ ﷺ کی وفات ہوئی تھی اور اسی لیے اس دن خوشی نہیں منانی چاہیے۔ مجھے اس وقت میلاد النبی ﷺ کی خوشی منانے کے جواز و عدم جواز یا استحباب و عدم استحباب کی بحث نہیں کرنی بلکہ یہ بتانا ہے کہ بارہ ربیع الاول کو رسول اللہ ﷺ کی وفات کا دن نہیں مانا جاسکتا۔ اس بات کی وضاحت کےلیے درج ذیل تین امور نوٹ کرلیں جس پر مؤرخین اور سیرت نگاروں کا عمومی اتفاق پایا جاتا ہے: ایک یہ کہ حجۃ الوداع کے موقع پر عرفہ (9 ذی الحجہ) جمعہ کا دن تھا؛ دوسری یہ کہ رسول اللہ ﷺ کی وفات ربیع الاول میں ہوئی؛ اور تیسری یہ کہ آپ کی وفات پیر کے دن ہوئی۔ اب معمولی حساب کتاب سے ہی معلوم ہوجاتا ہے کہ اگر 10 ذی الحجہ کو حجۃ الوداع کے موقع پر 9 ذی الحجہ جمعہ کے دن تھا تو تین مہینے اور تین دن بعد 12 ربیع الاول پیر کے دن نہیں ہوسکتا۔ اس دعوے کے ثبوت کےلیے دیکھیے کہ چار امکانات ہیں اور کسی میں بھی 12 ربیع الاول پیر کے دن نہیں آسکتا: ایک، تینوں مہینے (ذی الحجہ، محرم اور صفر) 30 دن کے ہوں؛ دو، دو مہینے 30 دن کے ہوں اور ایک 29 دن کا ہو؛ تین، ایک مہینہ 30 دن کا ہو اور دو مہینے 29 دن کے ہوں؛ اور چار، تینوں مہینے 29 دن کے ہوں۔ پہلی صورت میں 12 ربیع الاول اتوار کو آتا ہے؛ دوسری صورت میں 12 ربیع الاول ہفتے کو آتا ہے؛  تیسری صورت میں 12 ربیع الاول جمعہ کو آتا ہے؛ اور چوتھی صورت میں 12 ربیع الاول جمعرات کو آتا ہے۔ ----------------- پس اگر پہلی تین باتیں درست ہیں (کہ عرفہ جمعہ کے دن تھا، آپ کی وفات ربیع الاول میں ہوئی اور وہ پیر کا دن تھا) تو آپ کی وفات کا دن 12 ربیع الاول کو نہیں ہوسکتی کیونکہ اس سال 12 ربیع الاول پیر کے دن نہیں تھا۔ ----------------- روایات میں آپ کی وفات کی تاریخ پر اختلاف ہے۔ اس حساب کی روشنی میں وہ روایت درست معلوم ہوتی ہے جس کی رو سے آپ کی وفات 9 ربیع الاول کو ہوئی تھی اور 9 ربیع الاول تب پیر کے دن ہونی تھی جب اس پہلے تینوں مہینے 29 دن کے ہوں۔ ---------------- بہرحال جو لوگ 12 ربیع الاول کو میلاد النبی ﷺ کی خوشی منانے سے روکنا چاہتے ہیں، وہ کوئی اور دلیل ڈھونڈ لیں۔ یہ والی دلیل ناقابلِ قبول ہے۔
##############################
https://web.facebook.com/MMushtaqYusufzai/posts/852428078505251
علماے کرام کی جانب سے صریح قذف پر خاموشی -------------------- ابھی ایک وڈیو کلپ دیکھی جس میں مولانا عبد الغفور حیدری صاحب نے "آزادی مارچ" سے خظاب کرتے ہوئے صریح الفاظ میں زنا کا الزام عائد کرکے قذف کا ارتکاب کیا لیکن سٹیج پر یا سٹیج کے سامنے موجود " ہزاروں علماے کرام" میں کسی ایک کو بھی یہ کہنے کی توفیق نہیں ہوئی کہ مولانا یہ قذف ہے۔ آزادی مارچ میں شریک علماے کرام اور فیس بک پر موجود ان کے شارحین، محشین و مقلدین سے گزارش ہے کہ فقہ حنفی کی کسی بھی کتاب میں حدود کا باب ایک دفعہ پھر پڑھ لیجیے اور پھر بتائیے کہ جو شخص کسی دوسرے شخص کے متعلق زنا کا الزام لگائے اور چار گواہ پیش نہ کرسکے، شرعاً اس کی کیا سزا ہے؟
##############################
https://web.facebook.com/MMushtaqYusufzai/posts/853571271724265
تو ہمارے شوقیہ لبرل دوست "مولانا فضل الرحمان مزے کی چیز نہیں ہیں" کے عنوان سے کالم کب لکھیں گے؟تو ہمارے شوقیہ لبرل دوست "مولانا فضل الرحمان مزے کی چیز نہیں ہیں" کے عنوان سے کالم کب لکھیں گے؟
##############################
https://web.facebook.com/MMushtaqYusufzai/posts/853720371709355
پاکستان ایئر فورس بیس سکیسر میں "رحمت للعالمین صلی اللہ علیہ وسلم کا اسوہ حسنہ میدان جنگ میں" کے موضوع پر لیکچر کے بعد
##############################
https://web.facebook.com/MMushtaqYusufzai/posts/856777538070305
سازشی نظریات سے کیسے بچیں؟ ---------- نیوز چینلز کم سے کم دیکھا کریں۔ دیکھنے بھی ہوں تو انگریزی چینل دیکھیں، وہ بھی بوقت ضرورت اور بقدر ضرورت۔ اردو ہی دیکھنا ہو تو بی بی سی کی ویب سائٹ دیکھیں بوقت ضرورت اور بقدر ضرورت۔ ٹاک شوز بالکل نہ دیکھیں اور اب تک دیکھنے پر خلوص دل سے توبہ کریں۔ ویلج افسران اور خواہ مخواہ کے مولوی صاحبان کی بات نہ سنیں اور سننی پڑ ہی جائے تو سنجیدہ ہر گز نہ لیں، بالخصوص ان کے بڈھے بڈھے تجزیہ نگاروں کے تجزیوں کو محض لطیفہ سمجھ کر پڑھیں اور ان سے لطف اٹھائیں۔ ان چند اقدامات سے نہ صرف سازشی نظریات سے جان چھوٹ جائے گی، بلکہ مبنی برحقیقت تجزیہ بھی خود ہی کرسکیں گے اور، ان شاء اللہ،  کبھی مایوسی نہیں ہوگی۔ تجربہ کرکے دیکھ لیں۔
##############################
https://web.facebook.com/MMushtaqYusufzai/posts/856446074770118
لاہور ہائیکورٹ کا فیصلہ  -------------- ویلج افسران یا خواہ مخواہ کے مولوی صاحبان کچھ بھی کہیں، لاہور ہائیکورٹ کے فیصلے کو میں اسٹیبلشمنٹ کی ڈکٹیشن نہیں مانتا۔ مجھے اس فیصلے سے اس بنا پر اختلاف ہے کہ سزایافتہ مجرم کی علاج کےلیے ضمانت پر رہائی کی مثال نہیں ملتی۔ اس لحاظ سے بھی اصل تنقید اسلام آباد ہائیکورٹ کے فیصلے پر ہونی چاہیے۔ لاہور ہائیکورٹ کے فیصلے میں تو ضمانت کی شرط پر بحث ہے جس پر تنقید کی جا سکتی ہے لیکن وہ اسلام آباد ہائیکورٹ کے فیصلے سے زیادہ شدید تنقید نہیں ہوسکتی۔ ہاں، اگر بعد میں ان دو فیصلوں کو نظیر کے طور پر دیگر سزا یافتہ مجرموں کی علاج کےلیے رہائی کےلیے نظیر کے طور پر مان لیا گیا تو میرا اختلاف بھی ختم ہوجائے گا۔ یہ بھی نوٹ کرلیں کہ فیصلوں پر تنقید کا حق ہر ایک کو حاصل ہے اور ہم بھی کئی فیصلوں پر تنقید اور کئی کی تعریف کرتے آئے ہیں لیکن فیصلے ماننے سے انکار یا انھیں اسٹیبلشمنٹ کی ڈکٹیشن قرار دینے کی روش غلط اور شکست خوردگی کی علامت ہے۔
##############################
https://web.facebook.com/MMushtaqYusufzai/posts/858776227870436
میاں صاحب کا دونوں بار بھاگ نکلنا تاریخی حادثات ہیں۔ ویلج افسران کے رجسٹر انتقالات کے نئے باب کا عنوان!میاں صاحب کا دونوں بار بھاگ نکلنا تاریخی حادثات ہیں۔ ویلج افسران کے رجسٹر انتقالات کے نئے باب کا عنوان!
##############################
https://web.facebook.com/MMushtaqYusufzai/posts/858742537873805
یہ پلان بی تو پلان اے سے زیادہ بودا نکلا۔یہ پلان بی تو پلان اے سے زیادہ بودا نکلا۔
##############################
https://web.facebook.com/MMushtaqYusufzai/posts/858893697858689
موزوں اور جرابوں پر مسح سے متعلق چند اصولی سوالات ----------- ہمارے بعض دوستوں کو پھر اجتہاد کا شوق چرایا ہے، اس لیے چند اصولی سوالات پیش خدمت ہیں۔ امید ہے کہ ہمارے مجتہدین ان پر غور کرنے کی زحمت گوارا کریں گے۔ ایک: کیا آپ کے نزدیک عام حالات میں، اور جس شخص نے موزے یا جرابیں نہ پہنی ہوں، پیروں کا دھونا فرض ہے یا مسح کرنا؟ دو، اگر قرآن کی آیت کی رو سے پیروں کا دھونا فرض ہے اور یہی کچھ سنت سے بھی ثابت ہوتا ہے، تو پھر جن روایات میں مسح کی اجازت دی گئی ہے، وہ قرآن کے عام حکم کی تخصیص یا مطلق حکم کی تقیید کیسے کرسکتی ہیں؟ تین، اگر یہ تخصیص یا تقیید رخصت کے باب سے ہے، تو کیا اس رخصت نے موزوں یا جرابوں پر مسح کو پیر دھونے کے قائم مقام بنادیا ہے، خواہ پیر شرعی طور پر ناپاک ہوں، یا ایک دفعہ پیروں کو شرعی پاکی دی جائے اور پھر موزوں یا جرابوں میں داخل کیے جائیں تو آئندہ مسح کافی ہوگا؟ بہ الفاظ دیگر، کیا موزے یا جرابیں طہارت دینے کا سبب ہیں یا نجاست حقیقی و حکمی کےلیے مانع ہیں؟ چار، اگر موزوں پر مسح کی روایات نے دھونے کے حکم سے استثنا دیا ہے، تو کیا استثنا پر مزید قیاس کیا جاسکتا ہے یا استثنا کو نص میں مذکور صورت تک ہی محدود مانا جائے گا؟ کیا استثنا پر قیاس کرکے مزید استثناءات پیدا کرنے سے اصل حکم استثنا میں اور استثنا اصل حکم میں تبدیل ہوکر قانونی نظام کو تہ و بالا نہیں کردے گا؟ پانچ، کیا جرابوں پر مسح کی روایات اتنی ہی قوی ہیں جتنی موزوں پر مسح کی ہیں یا جرابوں کو موزوں پر قیاس کیا گیا ہے؟ چھے، کیا قیاس میں فرع کا اصل کی طرح ہونا ضروری ہے یا نہیں؟ اگر ہاں، تو کیا جرابیں موزوں کی طرح ہونی چاہئیں یا نہیں؟ اور اگر نہیں تو کیا فرع کو فرق کے باوجود استثنائی حکم کی توسیع کرکے اصل حکم اور استثنا دونوں کی خلاف ورزی ہوتی ہے یا نہیں؟ ------ آج کےلیے اتنا ہی کافی ہے۔ و باللہ التوفیق
##############################
https://web.facebook.com/MMushtaqYusufzai/posts/776480149433378?comment_tracking=%7B%22tn%22%3A%22O%22%7D
ہزار مرتبہ کابل نکو تر از دلّی است کہ آں عجوزہ عروسِ ہزار داماد است (کابل دلّی سے ہزار مرتبہ بہتر ہے کیونکہ وہ بڑھیا تو ہزار شوہروں کی بیوی رہی ہے۔) اقبال
##############################
https://web.facebook.com/MMushtaqYusufzai/posts/776257929455600?comment_tracking=%7B%22tn%22%3A%22O%22%7D
پلاسٹک بیگز اور سرمایہ دارانہ ذہنیت --------------- تو 14 اگست سے اسلام آباد میں پلاسٹک بیگز پر پابندی لگ جائے گی اور یہ قابلِ سزا جرم بن جائے گا۔ پلاسٹک کے نقصانات گنوانے پر اب سیکڑوں پوسٹس بھی لکھی جائیں گی، ٹاک شوز بھی ہوں گے، کالمز بھی لکھے جائیں گے اور سارا ملبہ گرے گا کسی ریڑی بان پر، کسی سبزی فروش پر، کسی کریانہ سٹور پر۔ واہ واہ کے ڈونگرے بھی برسائے جائیں گے اور اس شور و غوغا میں دھیان نہیں جائے گا تو اس طرف کہ کیا پلاسٹک صرف شاپرز میں استعمال ہوتا ہے؟ کیا ملٹی نینشل کارپوریشنز کی ہزاروں لاکھوں پراڈکٹس میں مسلسل پلاسٹک استعمال نہیں ہورہا؟ ذرا ارد گرد نظر تو دوڑائیے۔ گھر کے اندر ہی دیکھیے۔ صابن کا ریپر ہو، یا ہینڈ واش، پانی کی بوتل ہو، یا سوفٹ ڈرنکس کی بوتل، شیمپو ہو یا چپس کا پیکٹ، اوپر نیچے دائیں بائیں، آگے پیچھے ہر طرف پلاسٹک ہی پلاسٹک۔ لیکن ہمارا فوکس ہوگا پلاسٹک بیگز پر۔ قانون کیسے سرمایہ دارانہ نظام کا آلۂ کار بن جاتا ہے، اس تضاد سے خوب معلوم ہوجاتا ہے۔ غریب ریڑی بان کو سزا دی جائے گی اور ملٹی نیشنل کارپوریشنز پلاسٹک کا زہر بیچ کر کروڑوں کماتی رہیں گی۔
##############################
https://web.facebook.com/MMushtaqYusufzai/posts/777143709367022?comment_tracking=%7B%22tn%22%3A%22O%22%7D
گران افغانستان
##############################
https://web.facebook.com/MMushtaqYusufzai/posts/777074392707287?comment_tracking=%7B%22tn%22%3A%22O%22%7D
خو دا زڑہ مے راتہ وائی، دا ھڈوکی مے گونڑیگی چہ اخر بہ سوک اوچت کڑی د جانان د مخ نقاب!  (غنی خان) ------ (لیکن میرا دل یہ کہہ رہا ہے اور میرا وجود گنگنا رہا ہے کہ آخر کوئی محبوب کے رخ سے نقاب ہٹا ہی دے گا!)
##############################
https://web.facebook.com/MMushtaqYusufzai/posts/777655872649139?comment_tracking=%7B%22tn%22%3A%22O%22%7D
جمہوری اقدار پر ٹسوے بہانے کے بجاے  ہر پارٹی اپنے بِکے ہوئے گھوڑوں کے خلاف  دستوری اور قانونی کارروائی کرے۔جمہوری اقدار پر ٹسوے بہانے کے بجاے  ہر پارٹی اپنے بِکے ہوئے گھوڑوں کے خلاف  دستوری اور قانونی کارروائی کرے۔
##############################
https://web.facebook.com/MMushtaqYusufzai/posts/777417202673006?comment_tracking=%7B%22tn%22%3A%22O%22%7D
سینیٹ اور کرپشن ----------- پاکستان کے پہلے دستور (1956ء) کی رو سے پارلیمنٹ کا ایک ایوان تھا اور اس میں دونوں صوبوں (مشرقی و مغربی پاکستان) کی برابر سیٹیں تھیں۔ (آبادی کی بنا پر مشرقی پاکستان کی اکثریت کے مقابلے کےلیے مغربی پاکستان کے صوبوں اور ریاستوں کو 1955ء میں ملا کر ایک یونٹ، یعنی ایک صوبہ، بنادیا گیا تھا۔)  1962ء کے دستور کے تحت بھی یہی بندوبست رہا۔ 1973ء کے دستور میں پارلیمنٹ کے دو ایوان بنادیے گئے۔ ایوانِ زیریں، قومی اسمبلی، کےلیے اصول یہ طے پایا کہ یہاں سیٹیں آبادی کی بنیاد پر دی جائیں گی اور ایوانِ بالا، سینیٹ، کےلیے اصول یہ طے پایا کہ یہاں چاروں صوبوں کو برابر کی نمائندگی دی جائے گی۔ گویا سینیٹ کو وفاق کی علامت بنادیا گیا۔ تاہم سینیٹ کو وفاق کی علامت بننے میں کئی مسائل کا سامنا کرنا پڑا: مثلاً پاکستان میں صرف صوبے ہی تو نہیں تھے؛ قبائلی علاقے بھی تھے۔ چنانچہ وفاق کے زیر انتظام قبائلی علاقوں کےلیے الگ سیٹیں مختص کی گئیں جبکہ صوبوں کے زیر انتظام قبائلی علاقوں کےلیے ایسا کوئی بندوبست نہیں کیا گیا کیونکہ انھیں صوبوں کا ہی حصہ مان لیا گیا۔ (پچیسویں ترمیم کے وقت جب قبائلی علاقے صوبہ خیبر پختونخوا میں ضم کیے گئے تو قبائلی علاقوں کی مخصوص نشستیں ختم ہوگئیں۔ ) پھر وفاقی دار الحکومت کےلیے نمائندگی کا مسئلہ اور پھر بالخصوص جنرل ضیاء اور جنرل مشرف کے دور میں اور پھر اٹھارویں ترمیم کے موقع پر ٹیکنوکریٹس ، علما، خواتین اور اقلیتوں کےلیے مخصوص نشستوں کا معاملہ یوں اٹھا کہ سینیٹ میں چار صوبوں کی برابر کی نمائندگی کے اصول کئی طریقوں سے پامال ہوگئے۔ یوں ہوتے ہوتے وفاق کی علامت والی بات بیچ میں کہیں رہ گئی اور سینیٹ میں دیگر امور کا بھی خیال رکھا جانے لگا۔ امریکا میں سینیٹ میں تمام ریاستوں کی برابر کی نمائندگی ہوتی ہے (ہر ریاست  کےلیے دو سیٹیں) اور سینیٹرز کا انتخاب براہ راست ہوتا ہے۔ پاکستان میں سینیٹ کا تصور تو امریکا سے لیا گیا لیکن انتخاب کےلیے براہ راست عوام کے ووٹوں کے بجاے طریقِ کار یہ طے پایا کہ صوبوں کی چودہ نشستوں (اور اسی طرح علما، ٹیکنوکریٹس و اقلیتوں کی مخصوص نشستوں) پر انتخاب صوبائی اسمبلی کے ممبران کریں گے۔ اس طرح کرپشن کےلیے باقاعدہ گنجائش پیدا کرلی گئی۔ ذرا سوچیے کہ صوبہ پنجاب سے چودہ سینیٹرز کا انتخاب اگر براہ راست عوام کے ووٹوں سے ہوتا تو کتنی بڑی کیمپین کی ضرورت ہوتی لیکن جب چودہ نشستوں کےلیے پنجاب کی صوبائی اسمبلی کے 371 ارکان کو الیکٹورل کالج کی حیثیت حاصل ہوگئی تو ایک نشست کےلیے 27 ارکان اسمبلی کا ووٹ کافی ہوا۔ گویا پنجاب سے سینیٹ کے الیکشن کےلیے امیدوار نے 27 ارکان ہی پر محنت کرنی ہے اور اگر انتخاب بلوچستان سے ہو تو صرف 5 ارکان اسمبلی ہی کی ضرورت ہوتی ہے (بلوچستان اسمبلی میں 65 ارکان ہوتے ہیں اور انھوں نے سینیٹ کےلیے 14 ارکان کا انتخاب کرنا ہوتا ہے)۔ کوئی حیرت کی بات نہیں ہے  کہ سب سے زیادہ بولیاں بلوچستان کی اسمبلی میں ہی لگتی ہیں اور "نادیدہ قوتوں" کا پسندیدہ پلے گراؤنڈ بلوچستان اسمبلی ہی ہوتی ہے جہاں عام طور پر کسی خاص سیاسی پارٹی کی اکثریت بھی نہیں ہوتی۔ سینیٹرز کو عوام منتخب نہیں کرتے اور عوام کو پتہ بھی نہیں ہوتا کہ سینیٹرز کو ملنے والے فنڈز کہاں اور کیسے استعمال ہوتے ہیں؟ ایم این ایز اور ایم پی ایز کو تو لوگوں سے ملنا پڑتا ہے اور اگلے الیکشن کے موقع پر بہت کچھ دیکھنا اور سننا بھی پڑتا ہے لیکن سینیٹرز اس جھنجھٹ سے بے نیاز ہوتے ہیں۔ ہمارے مردان سے الحاج محمد علی خان ہوتی سالہا سال سینیٹر بلکہ سینیٹ میں قائد ایوان رہے اور بہت ہی شریف اور صاحب علم آدمی تھے لیکن مردان میں ان کے حجرے کے آس پاس محلوں میں بھی کسی کو علم نہیں ہوتا تھا کہ سینیٹر صاحب کب آئے، کب گئے اور انھوں نے اس دوران میں کیا کچھ کیا؟  پھر چونکہ سینیٹرز کا کوئی تعلق عوام سے نہیں ہوتا ، اس لیے عوام کے سامنے جوابدہی کی انھیں فکر ہی نہیں ہوتی۔ سچ یہ ہے کہ پاکستان میں سینیٹ خالص طبقاتی تقسیم کی علامت ہے جیسے کسی زمانے میں برطانیہ میں ہاؤس آف لارڈز ہوتا تھا (بلکہ اب بھی کسی حد تک ہے)۔ آخر کوئی تو وجہ ہوتی ہے کہ امریکا سے آنے والے سرمایہ کار (یا سرمایہ دار) سینیٹر بننے کو ترجیح دیتے ہیں اور ان کےلیے کیا سیکولر اور کیا مذہبی، سب جماعتوں کے دروازے کھلے ہوتے ہیں۔ (اعظم سواتی، طلحہ محمود اور کئی دیگر مثالیں فوری طور پر ذہن میں آئی ہیں۔) پھر یہ بھی دیکھیے کہ سینیٹ اگر صوبوں کی نمائندگی کے اصول پر قائم ہے تو یہ کیسے ممکن ہے کہ ایک ہی گھر کے تین افراد سینیٹ کے ارکان بن جائیں؟ (ایک زمانے میں صوبہ سرحد سے سینیٹر گلزار، سینیٹر عمار اور سینیٹر وقار ہوتے تھے۔) کیا یہ گھر کی نمائندگی ہے یا صوبے کی؟ اس معاملے میں بھی سیکولر اور مذہبی جماعتیں یکساں ذمہ دار ہیں۔ 2006ء میں سینیٹ کے انتخاب کے موقع پر ایم ایم اے نے پروفیسر خورشید صاحب کو صوبہ سرحد سے سینیٹ کی جنرل سیٹ کےلیے نامزد کیا ۔ پروفیسر صاحب کی اہلیت، صلاحیت، دیانت سب کچھ ہر شک و شبے سے بالاتر ہے لیکن کیا وہ صوبہ سرحد کے نمائندے کی حیثیت رکھتے تھے؟  ایسے ادارے کےلیے انتخاب بہت بڑی سرمایہ کاری کے بغیر ممکن نہیں ہوتا اور سرمایہ کار تو سرمایہ کاری منافع کےلیے ہی کرتا ہے۔ حقیقت یہ ہے کہ سینیٹ کے ادارے کی تعمیر میں ہی خرابی کی صورت مضمر ہے۔ چنانچہ آج اگر بعض سرمایہ کاروں نے منافع کا سنہرا موقع دیکھ کر ووٹ خراب کیے، یا پارٹی لائن کی مخالفت کی، تو اس میں حیرت کی کیا بات ہے؟ آخر پارٹی نے بھی ان کا انتخاب کوئی میرٹ پر تھوڑی کیا تھا۔ کل پارٹی نے منافع لیا، آج سینیٹر نے لے لیا۔  Tit for tat
##############################
https://www.facebook.com/MMushtaqYusufzai/posts/777685362646190?comment_tracking=%7B%22tn%22%3A%22O%22%7D
چہ بے حسہ شم ورکیگم، چہ احساس لرم سوزیگم نہ طاقت شتہ د سکون ، نہ ھمت د اضطراب ! (بے حس ہوجاؤں تو فنا ہوجاؤں؛ احساس رکھوں تو جل جاؤں۔ نہ سکون برداشت کرنے کی طاقت ہے، نہ ہی اضطراب سہنے کی ہمت۔) غنی خان
##############################
https://www.facebook.com/MMushtaqYusufzai/posts/777682372646489?comment_tracking=%7B%22tn%22%3A%22O%22%7D
شکر ہے کہ پوپلزئی صاحب کو کل چاند نظر نہیں آیا۔ آ بھی کیسے سکتا تھا جبکہ چاند عید الفطر کا نہیں تھا!شکر ہے کہ پوپلزئی صاحب کو کل چاند نظر نہیں آیا۔ آ بھی کیسے سکتا تھا جبکہ چاند عید الفطر کا نہیں تھا!
##############################
https://www.facebook.com/MMushtaqYusufzai/posts/778366082578118?comment_tracking=%7B%22tn%22%3A%22O%22%7D
زکاۃ اور ٹیکس: غامدی صاحب کی پیدا کردہ غیر ضروری الجھن  ----------------------------- کسی زمانے میں غامدی صاحب کا موقف تھا کہ حکومت زکاۃ کی شرح میں تبدیلی نہیں کرسکتی اور اس نے اپنے سارے اخراجات زکاۃ کی مخصوص شرح سے حاصل ہونے والے محدود مال سے ہی پورے کرنے ہیں۔ اب ان کے نزدیک قابلِ زکاۃ اموال، نصابِ زکاۃ اور شرح کے متعلق اختیار حکومت کے پاس ہے اور یوں ان کے اور غلام احمد پرویز صاحب کے موقف میں کوئی خاص فرق باقی نہیں رہا ہے۔ اس موقف پر تفصیلی تنقید کےلیے سردست فرصت دستیاب نہیں ہے۔ فی الوقت فقہاے کرام کے موقف کا خلاصہ پیش کیا جاتا ہے۔ فقہاے کرام کا موقف یہ ہے کہ زکاۃ ایک مالی عبادت ہے۔ اس عبادت کی ادائیگی کےلیے مخصوص اموال پر مخصوص شرائط کے ساتھ مخصوص شرح سے مخصوص مقدار عائد کی جاتی ہے جو مخصوص مصارف میں خرچ کی جاتی ہے۔ اس تصور کی رو سے حکومت صرف اموال ظاہرہ پر ہی زکاۃ وصول کرسکتی ہے (اور اس پر دیگر قیود بھی لاگو ہوتی ہیں)۔ اموال باطنہ کی زکاۃ ہو، یا زکاۃ کے علاوہ دیگر واجب صدقات، ان کی ادائیگی فرد کا کام ہے اور وہ انفرادی طور پر کرتا ہے۔  باقی رہا ٹیکس کا معاملہ تو اس کا جواز اس پر منحصر ہے کہ حکومت کیا  خدمات دے رہی ہے، ان پر اس کا خرچہ کتنا ہوتا ہے اور ان اخراجات کےلیے اس کے پاس دستیاب ذرائع کیا ہیں؟ اگر خدمات جائز ہوں، اخراجات مناسب ہوں، دستیاب ذرائع سے وہ اخراجات پورے نہ ہوتے ہوں، تو حکومت ٹیکس لگا سکتی ہے، ورنہ نہیں۔  یہ خلاصہ ہوا۔ تفصیل کسی او وقت، ان شاء اللہ۔ ------------- پس نوشت: جناب ڈاکٹر عرفان شہزاد صاحب کا کہنا ہے  کہ غامدی صاحب شرح میں تبدیلی کے قائل نہیں ہیں، البتہ باقی امور میں ان کا موقف درست بیان کیا گیا ہے۔ اس پر عرض کیا: تصحیح کےلیے شکریہ قبول کیجیے۔  یہ بات اپنی جگہ حیران کن ہے کہ قابلِ زکاۃ اموال کون سے ہیں؟ کون سے اموال کو زکاۃ سے مستثنی کیا جائے؟ نصاب کیا ہو اور کتنا ہو؟ ان امور میں اختیار حکومت کو ہو تو شرح کی تبدیلی کا اختیار اس کے پاس کیوں نہیں ہوسکتا؟
##############################
https://www.facebook.com/MMushtaqYusufzai/posts/778342369247156?comment_tracking=%7B%22tn%22%3A%22O%22%7D
شریعہ اکیڈمی کی مطبوعات کی فہرست یہ مطبوعات آپ کو پچاس فی صد ڈسکاؤنٹ کے ساتھ مل سکتی ہیں۔
##############################
https://web.facebook.com/MMushtaqYusufzai/posts/781163052298421?comment_tracking=%7B%22tn%22%3A%22O%22%7D
تین سال قبل اس دن کوئٹہ میں قیامت برپا کی گئی تھی۔ اللہ شہیدوں کی شہادت قبول کرے اور ہمیں ظالموں کو کیفر کردار تک پہنچانے کی توفیق دے۔
##############################
https://web.facebook.com/MMushtaqYusufzai/posts/781162202298506?comment_tracking=%7B%22tn%22%3A%22O%22%7D
یہ سوال پچھلے سال کیا تھا لیکن اب پھر یاد آگیا ہے سابقہ فاٹا کےلیے خواتین کی مخصوص نشستوں کے انتخاب پر!
##############################
https://web.facebook.com/MMushtaqYusufzai/posts/787958081618918?comment_tracking=%7B%22tn%22%3A%22O%22%7D
اپنی خودی پہچان، او غافل افغان!  --------------- گران افغانستان تہ یومِ استقلال اومبارکی ورکوم او ورسرہ د اقبالؔ لاہوری کلام پیرزو کوم --------------- رومی بدلے، شامی بدلے، بدلا ہندستان تو بھی، اے فرزندِ کہستاں! اپنی خودی پہچان اپنی خودی پہچان او غافل افغان! موسم اچھا، پانی وافر، مٹی بھی زرخیز جس نے اپنا کھیت نہ سینچا وہ کیسا دہقان! اپنی خودی پہچان او غافل افغان! اونچی جس کی لہر نہیں ہے وہ کیسا دریاے! جس کی ہوائیں تند نہیں ہیں وہ کیسا طوفان! اپنی خودی پہچان او غافل افغان! ڈھونڈ کے اپنی خاک میں جس نے پایا اپنا آپ اس بندے کی دہقانی پر سلطانی قربان اپنی خودی پہچان او غافل افغان! تیری بے علمی نے رکھ لی بے علموں کی لاج عالم فاضل بیچ رہے ہیں اپنا دین ایمان اپنی خودی پہچان او غافل افغان!
##############################
https://web.facebook.com/MMushtaqYusufzai/posts/787951828286210?comment_tracking=%7B%22tn%22%3A%22O%22%7D
خوب گزری تھی جو مل بیٹھے تھے دیوانے دو ----------- قیصر بھائی کے ساتھ مالے، مالدیپ، میں  19 اگست 2016ء
##############################
https://web.facebook.com/MMushtaqYusufzai/posts/788563151558411?comment_tracking=%7B%22tn%22%3A%22O%22%7D
آزادی کی جنگ اور بین الاقوامی قانون (1) ----------------- آزادی کی جنگ کی شرعی حیثیت پر الگ گفتگو کی ضرورت ہے لیکن چوں کہ بعض لوگ بین الاقوامی قانون سے ناواقفیت کی بنیاد پر یہ سمجھتے ہیں کہ معاصر قانون کی رو سے اسے ناجائز سمجھا جاتا ہے ، اس لیے یہاں اس ضمن میں بین الاقوامی قانون کی کچھ تفصیلات دی جارہی ہیں ۔  بین الاقوامی قانون میں آزادی کی جنگ کے جواز اور عدم جواز پر بحث ”حق خود ارادیت“ (Right of Self-determination) کے لیے جد و جہد پر بحث کے ضمن میں شروع ہوئی۔  معاصر بین الاقوامی قانونی نظام کی ابتدا یورپ میں ”قومی ریاست“(Nation-state) کے تصور سے ہوئی۔ اس تصور کا بنیادی مفروضہ یہ تھا کہ ایک ریاست کے اندر رہنے والے لوگ ایک قوم ہیں۔ یورپ میں یہ تصور جس طرح وجود میں آیا اور جس طرح اس نے پرانے نظام کی جگہ لی اس پس منظر میں یورپ کی حد تک اس تصور سے کوئی بڑا مسئلہ پیدا نہیں ہوا، اگرچہ کہیں کہیں ایک ریاست کے اندر رہنے والے لوگ خود کو ”الگ قوم“ متصور کرکے ”آزادی“ حاصل کرنے اور ”الگ ریاست“ کی تشکیل کے لیے آواز بلند کرتے رہے۔ البتہ جب یورپی اقوام کے قبضے کے خلاف ایشیا، افریقہ اور لاطینی امریکہ میں مزاحمت کا سلسلہ شروع ہوا تو ”قومی آزادی کی جنگ“ (War of National Liberation) کے جواز اور عدم جواز پر بحث بھی شروع ہوئی۔  ظاہر ہے کہ قابض قوتیں ابتدا میں اس کے جواز کی قائل نہیں ہوسکتی تھیں، اور چوں کہ بیسویں صدی کے ربع اول تک یورپی قوموں کا تصور یہی تھا کہ ریاست کو جنگ شروع کرنے کا مطلق اختیار ہے جو اس کے اقتدار اعلی (Sovereignty)کا لازمی نتیجہ ہے، اس لیے یورپی قبضے اور تسلط کے خلاف جہاں بھی مزاحمت ہوئی اسے ناجائز قرار دیا گیا اور مزاحمت کاروں کو ”دہشت گرد“ (Terrorists) کا خطاب دیا گیا۔ یہیں سے آزادی کی جنگ اور دہشت گردی کے تعلق پر بحث شروع ہوئی۔ پھر آزادی کی جنگ لڑنے والوں نے بھی دہشت گردی کے خطاب کو اپنے لیے اعزاز سمجھنا شروع کیا اور یہ بات مشہور ہوگئی کہ ایک شخص جسے دہشت گرد کہتا ہے وہ دوسرے کے نزدیک آزادی کی جنگ لڑنے والا مجاہد ہے:  One man's terrorist is another's freedom fighter.  پہلی جنگ عظیم کے خاتمے (1918ء) پر جو بین الاقوامی نظام وجود میں آیا اس میں آزادی کی جنگ اور حق خود ارادیت کی جد و جہد کی بحث کو ایک نیا رخ دیا۔  اس جنگ عظیم میں ترکی اور جرمنی نے شکست کھائی اور ان کے زیر تسلط علاقوں پر برطانیہ، فرانس اور ان کے اتحادیوں کا قبضہ ہوگیا۔ جنگ کے دوران میں ہی انہوں نے مستقبل کے متعلق جن امور پر آپس میں اتفاق کیا تھا ان میں ایک امر یہ تھا کہ جنگ کے بعد ان علاقوں کو کس طرح تقسیم کرنا ہے، بالخصوص مشرق وسطی کے نقشے کو نئے سرے سے بنانے (Redrawing the Map of the Middle East) کا منصوبہ بنایا جاچکا تھا۔ اسی طرح افریقہ کے وہ علاقے جو اس وقت تک جرمنی کے قبضے میں تھے ان کی تقسیم کا بھی فیصلہ ہوچکا تھا۔ 1918ء میں ”میثاقِ مجلسِ اقوام“ (Covenant of the League of Nations) کے ذریعے ایک عالمی تنظیم قائم کی گئی۔ ان علاقوں کی تقسیم کے لیے میثاق کے تحت ایک ”نظامِ انتداب“ (Mandate System) وضع کیا گیا جس کے تحت طے پایا کہ یہ علاقے مختلف یورپی طاقتوں کو بطور ”ذمہ داری“ (Mandate) دیے جائیں گے اور ان یورپی طاقتوں کی ذمہ داری ہوگی کہ وہ ان علاقوں کے لوگوں کو اپنی حکومت خود چلانے (Self-rule) کا اہل بنائیں اور اس مقصد کے لیے ان کی تربیت کریں۔ پھر جب وہ اس کے اہل ہوجائیں گے تو یورپی طاقتیں ان پر قبضہ ختم کرلیں گی۔ یوں دو صدیوں سے جاری ظلم و استحصال کو ایک قانونی شکل دے دی گئی۔  اس نظام کے تحت مقبوضہ علاقوں کو تین درجوں میں تقسیم کیا گیا:  درجۂ اول (Mandate 'A'):  اس درجے میں رکھے گئے علاقوں کو کاغذات کی حد تک یہ حق دیا گیا کہ وہ اپنے اوپر قبضے کے لیے یورپی طاقتوں میں کسی کو اپنی مرضی سے چن سکتے ہیں۔ ویسے عملاً ایسا کچھ نہیں ہوا اور عراق کے امیر فیصل نے فرانس جاکر جب اس سلسلے میں مذاکرات کی کوشش کی تو کسی نے اس کی بات سنی ہی نہیں۔ ان علاقوں میں قابض یورپی طاقت کی ذمہ داری یہ تھی کہ وہ ان علاقوں کے لوگوں کو ”انتظامی امور میں مشورے اور تعاون“دیں یہاں تک کہ یہ خود اپنے پیروں پر کھڑے ہونے کے اہل ہوجائیں۔ عرب علاقے جو اس وقت تک عثمانی سلطنت کا حصہ تھے اس درجے میں رکھے گئے۔ شام کا علاقہ فرانس کے سپرد کیا گیا جبکہ عراق، فلسطین اور دریائے اردن کے پار کا علاقہ برطانیہ کو دیا گیا۔ یاد رہے کہ 1917ء میں برطانوی وزیر خارجہ بالفور نے عالمی صہیونی تنظیم کے سربراہ کے ساتھ وعدہ کیا تھا کہ جنگ کے خاتمے پر برطانیہ فلسطین میں یہودیوں کے لیے ”قومی وطن“ (National Home) کی تشکیل میں ہر ممکن مدد دے گا۔  درجۂ دوم (Mandate 'B'):  اس درجے میں زیادہ تر افریقہ کے وہ علاقے رکھے گئے جو اس وقت تک جرمنی کے مقبوضہ جات تھے۔ ان علاقوں کو مجلس اقوام کی تمام ممبر ریاستوں کی تجارت کے لیے آزاد رکھا گیا۔ البتہ قابض ریاستوں کی ذمہ داری قرار دی گئی کہ وہ ان علاقوں میں غلاموں کی تجارت اور اسلحے کی ترسیل ختم کرنے کی کوشش کریں۔ ٹانگانائیکا کو برطانیہ، بیلجیم اور پرتگال میں، جبکہ کیمرون اور ٹوگولینڈ کو برطانیہ اور فرانس میں تقسیم کردیا گیا۔  درجۂ سوم (Mandate 'C'):  اس درجے میں مغربی افریقہ اور بحر الکاہل میں جرمنی کے سابقہ مقبوضہ جات کو رکھا گیا۔ مغربی افریقہ کے علاقوں کو جنوبی افریقہ کے حوالے کیا گیا جبکہ بحر الکاہل کے علاقوں کو آسٹریلیا، نیوزی لینڈ اور جاپان میں تقسیم کیا گیا۔ مجلس اقوام کی ممبر ریاستوں کو ان علاقوں میں تجارت کی قطعاً اجازت نہیں تھی۔ واضح رہے کہ درجۂ دوم اور درجۂ سوم کے علاقوں کے لوگوں کو قابض فوج میں ملازمت کی اجازت بھی نہیں تھی۔  یہاں اس بات کی وضاحت ضروری محسوس ہوتی ہے کہ پہلی جنگ عظیم سے قبل ان یورپی طاقتوں نے جن علاقوں پر قبضہ کیا تھا ان پر وہ اپنا قبضہ قانونی طور پر جائز اور مستقل سمجھتی تھیں اور انتداب کا نظام ان کے لیے نہیں تھا۔ چنانچہ مثال کے طور پر برصغیر کو 1857ء سے ”برطانیۂ عظمی“کا حصہ سمجھا جاتا تھا اور اسے ”برطانوی ہند“ کہا جاتا تھا۔ برطانیہ کے بادشاہ کے القابات میں ایک لقب ”شہنشاہِ ہند“ کا بھی تھا۔  1919ء کے ورسائی معاہدے (Treaty of Versailles) میں یورپ کی حد تک علاقائی تنازعات کے حل بھی کوشش کی گئی۔  چنانچہ جرمنی کے مقبوضہ علاقے ”طاس ِسار“ (Saar Basin) کو فرانس کے قبضے میں دیا گیا تاکہ جرمنی کے حملے سے فرانس کو جو نقصان پہنچا اس کی تلافی ہوسکے! البتہ ساتھ ہی طے پایا کہ اس علاقے کے لوگوں سے پندرہ سال بعد استصواب رائے (Plebiscite) کیا جائے گا۔ 1935ء میں کیے گئے استصواب رائے میں لوگوں کی غالب اکثریت نے جرمنی کے ساتھ الحاق کے حق میں رائے دی۔  1864ء میں جرمنی نے ڈنمارک سے شمالی اور مرکزی شلیز وگ (Schlezwig) کے علاقے قبضے میں لیے تھے۔ یہاں جب استصواب رائے کیا گیا تو شمالی علاقے نے ڈنمارک کے ساتھ اور مرکزی علاقے نے جرمنی کے ساتھ الحاق کو اختیار کیا۔  ایک اور استصواب رائے کے ذریعے بالائی سلیشیا (Upper Silesia) کو جرمنی اور پولینڈ کے درمیان تقسیم کردیا گیا۔  (جاری)
##############################
https://web.facebook.com/MMushtaqYusufzai/posts/788324771582249?comment_tracking=%7B%22tn%22%3A%22O%22%7D
شہباز شریف کو تو چلیں قمر درد ہے لیکن باقی سیاستدان  توسیع کے خلاف کب بولیں گے؟شہباز شریف کو تو چلیں قمر درد ہے لیکن باقی سیاستدان  توسیع کے خلاف کب بولیں گے؟
##############################
https://web.facebook.com/MMushtaqYusufzai/posts/789781591436567?comment_tracking=%7B%22tn%22%3A%22O%22%7D
وقف اور بیت المال شخصِ اعتباری نہیں ہیں ۔  ---------------------------------- تین سال قبل کی تحریر جو آج صحیح موقع پر سامنے آئی ہے۔ ۔۔۔۔۔۔۔۔۔۔۔ ممتاز عرب عالم الخیاط نے وقف کو شخص اعتباری ماننے کے لیے سب سے مضبوط کیس بنایا ۔بعد کے لوگوں نے انھی کے دلائل کو اپنے الفاظ میں پیش کرنے کی کوشش کی ہے ۔  الخیاط کے موقف کا خلاصہ یہ ہےکہ وقف کا ناظر (caretaker/administrator) وقف کے لیے دین لے سکتا ہے جو وقف کے فوائد (جنھیں اصطلاحاً "غلۃ" کہا جاتا ہے ) سے ادا کیا جاتا ہے ، یہاں تک کہ اگر یہ ناظر تبدیل کیا جائے اور اس کی جگہ کسی اور شخص کو ناظر مقرر کیا جائے تو دین کا مطالبہ پچھلے ناظر کے بجاے نئے ناظر سے کیا جائے گا جو اسے وقف کے غلہ سے ادا کرے گا ۔ اس سے خیاط نے یہ فرض کیا کہ گویا حقوق اور فرائض وقف کے ہی ہیں اور اس طرح وقف ایک "شخص ِ اعتباری " ہوگیا !  یہ موقف بہت ہی غلط مفروضات پر قائم ہے ، نہ صرف شخص اعتباری کے تصور کے متعلق بلکہ وقف کے متعلق بھی !  پہلے وقف کی طرف آئیے ۔  وقف ہے کیا چیز ؟ لغوی طور پر تو وقف کا مطلب ہے "روک دینا " لیکن یہاں کیا روکنا مراد ہے ؟ امام ابو حنیفہ کہتے ہیں کہ اس سے مراد یہ ہے کہ "عین کو واقف (وقف وجود میں لانے والے ) کی ملکیت پر روک دیا جائے " ( حبس العین علی ملک الواقف ) ۔ صاحبین کا موقف اس کے برعکس یہ ہے کہ "عین کو حکماً اللہ تعالیٰ کی ملکیت پر روک دیا جاتا ہے " ( حبس العین علی حکم ملک اللہ ) ۔  اب پہلی بات تو یہ ہے کہ ملکیت کا روک دینا ، کہ آگے اس کی منتقلی کسی صورت نہ ہو ، جیسا کہ وقف کی جانے والی عین کے بارے میں قاعدہ ہے کہ : لا تباع و لا توھب و لا تورث ( نہ اسے بیچا جاسکتا ہے ، نہ ہبہ کیا جاسکتا ہے ،نہ وہ کسی کو میراث میں مل سکتی ہے ) ، تو یہ شریعت کے عام قواعد کے خلاف ہوا ۔ عین کی ملکیت کی آگے منتقلی ہی اصل قاعدہ ہے ۔ اسی لیے وقف کو "خلاف القیاس " کہا جاتا ہے ۔  دوسری بات یہ ہےکہ وقف کے فوائد جن لوگوں کو ملیں گے ( موقوف لھم ) ان فوائد کے بدلے ان پر اس وقف کو پہنچنے والے نقصانات کی ذمہ داری اٹھانے کا فریضہ بھی عائد ہوتا ہے کیونکہ اگر وہ فائدہ اٹھائیں اور نقصان کے لیے ذمہ دار نہ ہوں تو یہ فائدہ ربا ہوجائے گا ! قاعدہ یہی ہے کہ : الخراج بالضمان( کسی سے شے سے آپ تبھی فائدہ اٹھاسکتے ہیں جب اس کے نقصان کی ذمہ داری بھی آپ اٹھائیں ) ۔ چناں چہ جس طرح آپ کا خادم یا غلام آپ کو فائدہ دیتا ہے تو اس خادم یا غلام کا خرچہ بھی آپ کو اٹھانا پڑتا ہے ، اسی طرح موقوف لھم جب وقف سے فائدہ اٹھاتے ہیں تو عین موقوفہ کا خرچہ اور عین موقوفہ کو پہنچنے والے نقصان کی ذمہ داری اٹھانے کا فریضہ بھی ان پر عائد ہوتا ہے ۔ ( والعین بمنزلۃ الخادم و العبد ، لان الخراج بالضمان ، وصار کنفقۃ العبد ۔ )  تیسری بات یہ ہے کہ ناظر کی قانونی حیثیت موقوف لھم کے وکیل (agent) کی ہے ۔ وکالت کے متعلق حنفی فقہ کا قاعدہ یہ ہے کہ وکیل جب کوئی چیز خریدتا یا فروخت کرتا ہے تو تیسرا فریق براہ راست اصیل (principal)سے مطالبہ نہیں کرسکتا ، نہ ہی اصیل براہ راست تیسرے فریق سے مطالبہ کرسکتا ہے بلکہ تیسرا فریق بھی وکیل سے اور اصیل بھی وکیل سے مطالبہ کرے گا ، اگر چہ ملکیت تیسرے فریق سے اصیل کو اور اصیل سے تیسرے فریق کو منتقل ہوجاتی ہے ۔ اسے عقد کے "حقوق" اور "حکم " میں فرق کہتے ہیں ۔ حکم سے مراد ملکیت کی منتقلی ہے ۔ حقوق سے مراد عقد پر عمل درآمد (performance)ہے ۔ چناں چہ تیسرا فریق خواہ مطالبہ وکیل سے کرے لیکن اصل ذمہ دار اصیل ہی ہوتاہے اور وکیل ادائیگی اصیل کے مال سے ہی کرے گا ۔ پس یہاں بھی اگر عین موقوفہ پر کوئی دین لیا گیا ہے تو خواہ مطالبہ ناظر سے کیا جائے ، ادائیگی موقوف لھم کے مال ،یعنی عین موقوفہ کے غلہ ، سے ہی کی جائے گی (و اقرب اموالھم ھذہ الغلۃ ) ۔ توجہ رہے : " موقوف لھم کے مال ،یعنی عین موقوفہ کے غلہ سے " ، نہ کہ وقف نامی کسی شخص اعتباری کے مال سے !  چوتھی بات یہ ہے کہ غلہ جس سے یہ نقصان پورا کیا جاتا ہے ، موقوف لھم کی ملکیت ہوتا ہے اور عین موقوفہ یا وقف کا جزو نہیں ہوتا ۔  پانچویں بات یہ ہے کہ نئے ناظر سے مطالبہ اس بنیاد پر کیا جاتا ہے کہ پہلے ناظر نے عقد ِ حوالہ (assignment of debt) کے ذریعے دین اس کی طرف منتقل کیا ہے ۔  آخری بات یہ ہے کہ متقدمین فقہاے کرام کیا ، متاخرین نے بھی تصریح کی ہے کہ وقف کا ذمہ نہیں ہوتا !  "وقف کا ذمہ نہیں ہوتا " کا مطلب آسان الفاظ میں یہ ہے کہ وقف کے پاس قانونی شخصیت نہیں ہوتی ؛ وقف شخص نہیں ہے !  اما الوقف ، فلا ذمۃ لہ ؛ و الفقراء (ای الموقوف لھم ) و ان کانت لھم ذمۃ لکن لکثرتھم لا تتصور مطالبتھم ؛ فلا یثبت الا علی القیم ۔  (جہاں تک وقف کا تعلق ہے تو اس کا ذمہ نہیں ہوتا ، اور فقرا کا اگرچہ ذمہ ہے لیکن ان کی کثرت کی وجہ سے ان سے مطالبہ ممکن نہیں ہے اس لیے دین قیم سے وصول کیا جاتا ہے ۔ )  خیاط اور دیگر علماے کرام ، جو وقف کو شخص اعتباری سمجھتے ہیں ، وہ شخص اعتباری کے تصور کو ہی غلط سمجھ رہے ہیں کیونکہ حسابات میں آسانی کی خاطر آپ تین افراد کو ایک تصور کرلیں تو وہ قانون کی نظر میں تین مل کر ایک شخص نہیں بن جاتے ، جیسے کئی پارٹنرز کو حسابات میں آسانی کی خاطر فرم کہا جاتا ہے لیکن فرم قانونی لحاظ سے شخص نہیں ہے ۔ شخص اس حقیقی یا فرضی وجود کو  کہتے ہیں جسے قانون ایک خاص صلاحیت جس کی رو سے اس وجود کو قانونی حقوق مل جاتے ہیں اور اس پر قانونی فرائض عائد ہوجاتے ہیں اور یہ حقوق و فرائض پھر افراد کے حقوق و فرائض سے الگ اور مستقل حیثیت رکھتے ہیں ۔ اس مفہوم میں وقف کو کبھی شخص اعتباری نہیں کہا جاسکتا ۔ اسی طرح فقہاے کرام نے کہیں بھی بیت المال کے لیے "ذمہ " نہیں مانا ۔ جن حقوق اور فرائض کو بعض اوقات بظاہر بیت المال کی طرف منسوب کیا جاتا ہے دراصل وہ تمام مسلمانوں کے حقوق و فرائض ہوتے ہیں اور چونکہ بیت المال تمام مسلمانوں کی ملک مشترک ہوتی ہے ، اس لیے ان حقوق کی ادائیگی کے لیے بیت المال کی طرف رجوع کیا جاتا ہے ۔ مثال کے طور پر کسی شخص نے قتل ِ خطا کیا اور اس کی عاقلہ نہیں ہے تو دیت کی ادائیگی کے لیے بیت المال کی طرف رجوع کیا جائے گا کیونکہ تمام مسلمان اس شخص کا عاقلہ ہیں ۔ اسی طرح کسی شخص کا کوئی وارث نہیں ہے تو تمام مسلمان اس کے وارث ہیں اور اس لیے اس کا ترکہ بیت المال میں جاتا ہے ۔  یہی وجہ ہے کہ فقہاے کرام "ریاست" نامی فرضی شخصیت کے بجاے "حکمران " کی بات کرتے ہیں ۔ ریاست ، جسے بین الاقوامی قانون نے شخص مانا ہے ، تمام وسائل کی مالک ہوتی ہے ۔ اس کے برعکس اسلامی قانون کی رو سے تمام وسائل مسلمانوں کی ملک ِمشترک (co-ownership) ہوتی ہے اور حکمران ان co-owners  کے وکیل (agent)کے طور پر ان وسائل میں تصرف کرتا ہے ۔  پس اگر ریاست کو اعتباری شخص مانا جائے تو پھر جو حدیث میں آیا ہے کہ لوگ تین چیزوں میں شریک ہیں، اس کی کوئی گنجایش باقی نہیں رہتی ۔ اسی طرح "سرکاری خزانہ" ریاست کی ملکیت ہوگی جس کی وجہ سے "شبھۃ الملک " کی بنا پر "بیت المال " سے چوری پر حد کی سزا ساقط ہونے کا جزئیہ بھی چھوڑنا پڑے گا ۔ مزید برآں ، دفینہ یا دیگر وسائل اگر کسی فرد کی ذاتی ملکیت میں بھی دریافت ہوجائیں تو وہ ریاست نامی شخص کی ملکیت ہوتے ہیں اور اسی لیے معادن اور رکاز میں خمس کے متعلق تمام جزئیات بھی دریابرد کرنی پڑیں گی ۔اسی طرح کسی شخص کی دیت بھی سرکاری خزانے سے ادا نہیں کی جائے گی کیونکہ سرکاری خزانے کو تمام مسلمانوں کی نہیں بلکہ ریاست نامی شخص کی ملکیت تصور کیا جائے گا اور اس شخص کا پہلے شخص سے جب تک موالات کا عقد نہ کیا جائے تب تک اس کے مال سے اس کے جرم کی دیت ادا نہیں کی جاسکے گی ۔ اسی طرح کسی لاوارث شخص کا ترکہ سرکاری خزانے میں کیوں جائے گا ؟  مزید آگے بڑھیے ۔ پھر ہم ریاست نامی شخص کو ٹیکس کیوں ادا کریں ؟ یہ ٹیکس تو بھتہ ہوجائے گا جب تک اس شخص کے ساتھ ہم کوئی باقاعدہ معاہدہ نہ کریں جس کی رو سے ہم اسے ٹیکس دینے کے پابند ہوں اور وہ بھی جواب میں ہمارے لیے کچھ کرنے کا پابند ہو ۔ اسی لیے جدید ریاستی نظام میں دستور کو ایک "عمرانی معاہدہ" تصور کیا جاتا ہے ۔  اس کے علاوہ بھی بہت سے نتائج ہیں جو ماننے پڑیں گے ۔
##############################
https://web.facebook.com/MMushtaqYusufzai/posts/789434744804585?comment_tracking=%7B%22tn%22%3A%22O%22%7D
پاکستان بار کونسل کا یہ مطالبہ بالکل درست ہے کہ چیف جسٹس کو جسٹس فائز عیسی کے خلاف ریفرنس کی سماعت سے الگ ہوجانا چاہیے ۔پاکستان بار کونسل کا یہ مطالبہ بالکل درست ہے کہ چیف جسٹس کو جسٹس فائز عیسی کے خلاف ریفرنس کی سماعت سے الگ ہوجانا چاہیے ۔
##############################
https://web.facebook.com/MMushtaqYusufzai/posts/790423228039070?comment_tracking=%7B%22tn%22%3A%22O%22%7D
جنرل مشرف کا کارنامہ جنرل ضیاء کے نام -------------- پچھلے سال کی ایک پوسٹ ------------------ فیس بک پر ایک عمر رسیدہ صاحب قلم کی بات کئی لوگ شیئر کررہے ہیں جو اپنی ذاتی یادداشت کی بنیاد پر کہہ رہے ہیں کہ جنرل ضیاء کے دور میں سکولوں کے نصاب میں سورۃ الانفال اور سورۃ التوبۃ کی آیات داخل کی گئیں کیونکہ مقصود یہ تھا کہ مجاہدین تیار کیے جائیں۔ یہ بزرگ باراں دیدہ پہلے بھی اس طرح کے شگوفے چھوڑتے رہے ہیں۔ ایک صاحب نے ان کی پوسٹ شیئر کی تو اس پر یہ تبصرہ کیا: ان حضرت کی بات شیئر کرنے سے قبل ایک بار تحقیق کی زحمت تو کرلیتے کہ کیا واقعی ضیاء الحق کے دور میں سکولوں کے نصاب میں سورۃ الانفال اور سورۃ التوبۃ کی آیات داخل کی گئی تھیں؟ میں نے میٹرک 1992ء میں کیا ہے اور چھٹی جماعت 1987ء سے دسویں جماعت 1992ء تک سرکاری سکول میں زیر تعلیم رہا اور میں گواہی دیتا ہوں کہ یہ جھوٹ ہے۔ یہ سوال اپنی جگہ موجود ہے کہ جنرل مشرف کے کارنامے کےلیے جنرل ضیاء کو قصوروار ٹھہرا کر یہ بزرگ باراں دیدہ حاصل کیا کرنا چاہتے ہیں؟
##############################
https://web.facebook.com/MMushtaqYusufzai/posts/790101064737953?comment_tracking=%7B%22tn%22%3A%22O%22%7D
متعہ اور مسیار میں فرق ۔۔۔ ایک عجمیوں نے پسند کیا تو دوسرا عربوں کےلیے ایجاد کیا گیا۔متعہ اور مسیار میں فرق ۔۔۔ ایک عجمیوں نے پسند کیا تو دوسرا عربوں کےلیے ایجاد کیا گیا۔
##############################
https://web.facebook.com/MMushtaqYusufzai/posts/792053441209382?comment_tracking=%7B%22tn%22%3A%22O%22%7D
انسانیت کے خلاف جرائم یا مسیحیت کے خلاف جرائم؟ -------------------------- مغربی اقوام کی چالاکی یہ ہے کہ وہ مسیحی اصطلاحات کے بجاے "انسانیت" کی اصطلاحات استعمال کرتی ہیں اور ہمارے پڑھا (کم) لکھا (زیادہ) طبقہ اپنی سادہ لوحی کی بنا پر واہ واہ کے سوا اور کچھ کرنے کے قابل ہی نہیں رہتا۔  یہ جسے آج بین الاقوامی قانون کی اصطلاح میں "انسانیت کے خلاف جرائم" کہا جاتا ہے، ان کےلیے پہلی جنگ عظیم میں "مسیحیت کے خلاف جرائم" کی اصطلاح وضع کی گئی تھی اور اس کا استعمال برطانیہ اور دیگر یورپی طاقتوں نے آرمینیا میں مسیحیوں کے خلاف عثمانیوں کے مزعومہ مظالم کے سیاق میں شروع کیا تھا۔
##############################
https://web.facebook.com/MMushtaqYusufzai/posts/792039561210770?comment_tracking=%7B%22tn%22%3A%22O%22%7D
قومی ریاستوں کے دور میں امت کا تصور -------------- کیا وہ لوگ جو امت کی موت کا نوحہ پڑھتے ہیں اور ہمیں یہ درس دیتے ہیں کہ قومی ریاستوں کے دور میں ہر قوم بس اپنی ہی فکر کرتی ہے، یہ جانتے ہیں کہ قومی ریاستوں کے اس دور میں ہی کتنی دفعہ بعض رہاستوں نے "انسانیت کے نام پر" دوسری ریاستوں میں مداخلت کی ہے؟ کیا وہ یہ بھی جانتے ہیں کہ عام طور پر یہ مداخلت جس ریاست میں کی جاتی ہے اس پر الزام یہ ہوتا ہے کہ وہ اپنے ہی باشندوں کے حقوق کی پامالی کررہی ہے؟  کیا وہ یہ بھی جانتے ہیں کہ "نفسی نفسی" یا "قومی قومی" کے اس دور میں بھی یورپی طاقتوں نے امریکا کے ساتھ مل اجتماعی دفاع کا معاہدہ کیا ہے جس کی رو سے ان میں کسی ایک پر حملہ سب پر حملے کے مترادف ہوتا ہے؟ کیا یہ جانتے ہیں اس اجتماعی حقِ دفاع کا عنوان استعمال کرکے کئی بار ان طاقتوں نے ان ملکوں پر بھی حملے میں پہل کی ہے جنھوں نے ان پر حملہ کیا ہی نہیں تھا؟ پھر کیا یہ جانتے ہیں کہ ان ممالک نے قومی ریاستوں کے اسی دور میں اقوامِ متحدہ کی تنظیم نامی ایک ادارہ بنایا ہے جس کی سلامتی کونسل کو یہ حق دیا گیا ہے کہ جب وہ یہ سمجھے کہ کسی ریاست کی جانب سے "بین الاقوامی امن کو خطرہ" ہے تو وہ اس کے خلاف فوجی کارروائی کرے؟ کیا یہ جانتے ہیں کہ اس طرح کی کارروائی اس وقت بھی کی جاتئ ہے جب بین الاقوامی امن کو خطرہ اس ملک کے "اندرونی امور" سے ہو اور یہ کہ ایسے موقع پر "اندرونی امور میں عدم مداخلت" کا اصول معطل ہوجاتا ہے؟ اس سب کچھ کی موجودگی میں یہ دعوی کیسے کیا جاسکتا ہے کہ "امت" کا دور چلا گیا ہے اور اب "قوموں" کا دور ہے؟  حقیقت یہ ہے کہ اب بھی دور امت ہی کا ہے لیکن یہ امت مغربی اقوام پر مشتمل ہے اور اس میں مسلمانوں کی حیثیت کبھی اہل ذمہ کی ہوتی ہے، کبھی اہل صلح کی اور کبھی اہل حرب کی۔ --------------
##############################
https://web.facebook.com/MMushtaqYusufzai/posts/797498707331522
شریعہ اکیڈمی کے خصوصی ٹریننگ کورسز کےلیے چترال آئے ہوئے ہیں۔ آج یونی ورسٹی آف چترال میں۔ کل چترال بار ایسوسی ایشن میں، ان شاء اللہ۔ ڈاکٹر محمد زاہد صدیق مغل صاحب، ڈاکٹر محمد عطاء اللہ خان محمود وٹو، ڈاکٹر حبیب الرحمان اور جناب سمیع الرحمان کی معیت میں۔
##############################
https://web.facebook.com/MMushtaqYusufzai/posts/796772727404120
مدرسہ ڈسکورسز کی نئی کھیپ میں شامل بعض نام دیکھ کر مزید اطمینان ہوا کہ محض خانہ پری کی یہ مشق کوئی بہت بڑا فتنہ برپا نہیں کرسکتی۔مدرسہ ڈسکورسز کی نئی کھیپ میں شامل بعض نام دیکھ کر مزید اطمینان ہوا کہ محض خانہ پری کی یہ مشق کوئی بہت بڑا فتنہ برپا نہیں کرسکتی۔
##############################
https://web.facebook.com/MMushtaqYusufzai/posts/798443647237028
اللہ تعالی جناب غامدی صاحب کو شفاے کاملہ عاجلہ مستمرہ نصیب کرے۔اللہ تعالی جناب غامدی صاحب کو شفاے کاملہ عاجلہ مستمرہ نصیب کرے۔
##############################
https://web.facebook.com/MMushtaqYusufzai/posts/802823333465726
عشرۂ محرم گزر گیا۔  کئی دانشوروں کے واپس ملحد اور "ریشنلسٹ"  بننے کا وقت آگیا۔عشرۂ محرم گزر گیا۔  کئی دانشوروں کے واپس ملحد اور "ریشنلسٹ"  بننے کا وقت آگیا۔
##############################
https://web.facebook.com/MMushtaqYusufzai/posts/802747046806688
مرگ اک ماندگی کا وقفہ ہے یعنی آگے چلیں گے دم لے کر (میرؔ)مرگ اک ماندگی کا وقفہ ہے یعنی آگے چلیں گے دم لے کر (میرؔ)
##############################
https://web.facebook.com/MMushtaqYusufzai/posts/803553286726064
خیبر پختونخوا میں تعینات شدہ نئے سول ججز کےلیے خصوصی شریعہ ٹریننگ کورس کے اختتام پر گروپ فوٹو۔ کورس خیبر پختونخوا جیوڈیشل اکیڈمی کے تعاون سے منعقد کیا گیا۔
##############################
https://web.facebook.com/MMushtaqYusufzai/posts/803505160064210
ابوحنیفہ نام کے اسماعیلی فقیہ ------------------- امامی شیعہ میں اسماعیلیوں کے متعلق عام طور پر یہ فرض کیا گیا ہے کہ ان کے ہاں فقہ نام کی کوئی چیز نہیں پائی جاتی ، یا انھیں اس کی ضرورت ہی نہیں کیونکہ ان کے "امامِ حاضر" تو حاضر ہی ہوتے ہیں اور امام کے متعلق مفروضہ یہ ہے کہ وہ براہ راست خدا سے رہنمائی حاصل کرتے ہیں۔  تاہم جب مصر میں بالآخر اسماعیلی اپنی خلافت قائم کرنے میں کامیاب ہوگئے تو پھر انھیں نظام چلانے کےلیے فقہ کی ضرورت پیش آ ہی گئی۔ اس موقع پر جس فقیہ نے آگے بڑھ کر ذمہ داری پوری کی، ان کا نام نعمان تھا اور انھوں نے ابوحنیفہ کا لقب بھی اپنے لیے استعمال کیا۔ تاریخ میں وہ قاضی ابو حنیفۃ النعمان کے نام سے مشہور ہیں اور انھوں نے 363ھ (974ء) میں وفات پائی۔ انھوں نے پہلے چار فاطمی خلفا بالخصوص چوتھے خلیفہ المعز لدین اللہ کے ساتھ کام کیا اور "اسماعیلی فقہ" مرتب کی۔ کہا جاتا ہے کہ ان کی ہر کتاب کو امام حاضر کی تائید و تصدیق حاصل تھی۔ اس لیے اسماعیلیوں کےلیے انھوں نے خاص اہمیت حاصل کی۔ قاضی ابوحنیفۃ النعمان کے متعلق کہا جاتا ہے کہ وہ ابتدا میں مالکی تھے، پھر اثنا عشری ہوئے اور آخر میں اسماعیلی ہوئے۔ ایک راے یہ ہے کہ ابتدا سے ہی اسماعیلی تھے لیکن تقیہ کرتے تھے۔ ان پر امام ابوحنیفہ کے اثر کا اندازہ ان کے نام اور لقب سے ہی لگایا جاسکتا ہے۔ بہرحال ان کی مرتب کردہ فقہ کو سنی (بالخصوص مالکی و حنفی) اور شیعہ اثنا عشری فقہ کا ملغوبہ کہا جاتا ہے۔ (تلفیق کے شوقین دوست خصوصی طور پر متوجہ ہوں۔) کوشش کروں گا کہ ان کی فقہ، بالخصوص میراث کی بعض جزئیات کا مختصر تجزیہ پیش کروں تاکہ معلوم ہو کہ سنیوں اور اثنا عشریوں کے مقابل میں اپنے امام حاضر کےلیے استدلال کی بنیاد انھوں نے کیسے میراث کے قانون پر رکھی۔  اس وقت صرف یہ دکھانا مقصود تھا کہ چاہے فقہ سے کتنے ہی تنفر کا اظہار کریں اور اہل فقہ کو اہل ظاہر کے نام کا طعنہ دیں، بہرحال اپنی فقہ مرتب کیے بغیر چارہ نہیں ہے۔ (المورد کے نوخیز مجتہدین نوٹ کرلیں۔) اور ہاں، امام شافعی نے فرمایا تھا کہ تمام لوگ فقہ میں ابو حنیفہ کے محتاج ہیں۔ اس محتاجی کا اس سے بڑا ثبوت کیا ہوسکتا ہے کہ امام حاضر کی موجودگی میں (بلکہ چار حاضر اماموں کی موجودگی میں) بھی فقہ مرتب کرنے والا امام ابوحنیفہ کے اثر سے جان نہیں چھڑا سکا۔ (ہمارے برصغیر کے اہل حدیث دوست اس پر غور کریں۔)
##############################
https://web.facebook.com/MMushtaqYusufzai/posts/804119986669394
دو فتووں کا تجزیہ -------- منسلک تصویر ایک دینی مجلے کے تازہ شمارے کی ہے۔ دو الگ استفتاءات ہیں، اور پھر ان کے جوابات ہیں۔ مجھے نتائج پر اس وقت بحث نہیں کرنی۔ ہوسکتا ہے کہ نتائج پر میرا اتفاق ہو۔ میرا سوال اس وقت یہ ہے کہ ایک ہی صفحے پر دو سوالات کے جوابات میں مفتی صاحب نے شخص اعتباری کے ماننے یا نہ ماننے کے متعلق دو بالکل ہی متعارض موقف کیوں اختیار کیے ہیں؟ اہل علم سے رہنمائی کی درخواست ہے۔
##############################
https://web.facebook.com/MMushtaqYusufzai/posts/805996213148438
بیت المال اور وقف "شخص اعتباری" نہیں ۔ (3)  ----------------------- ممتاز عرب عالم الخیاط نے وقف کو شخص اعتباری ماننے کے لیے سب سے مضبوط کیس بنایا ۔بعد کے لوگوں نے انھی کے دلائل کو اپنے الفاظ میں پیش کرنے کی کوشش کی ہے ۔  خیاط کے موقف کا خلاصہ یہ ہےکہ وقف کا ناظر (caretaker/administrator) وقف کے لیے دین لے سکتا ہے جو وقف کے فوائد (جنھیں اصطلاحاً "غلۃ" کہا جاتا ہے ) سے ادا کیا جاتا ہے ، یہاں تک کہ اگر یہ ناظر تبدیل کیا جائے اور اس کی جگہ کسی اور شخص کو ناظر مقرر کیا جائے تو دین کا مطالبہ پچھلے ناظر کے بجاے نئے ناظر سے کیا جائے گا جو اسے وقف کے غلہ سے ادا کرے گا ۔ اس سے خیاط نے یہ فرض کیا کہ گویا حقوق اور فرائض وقف کے ہی ہیں اور اس طرح وقف ایک "شخص ِ اعتباری " ہوگیا !  یہ موقف بہت ہی غلط مفروضات پر قائم ہے ، نہ صرف وقف کے متعلق بلکہ شخص اعتباری کے تصور کے متعلق بھی !  پہلے وقف کی طرف آئیے ۔  وقف ہے کیا چیز ؟ لغوی طور پر تو وقف کا مطلب ہے "روک دینا " لیکن یہاں کیا روکنا مراد ہے ؟ امام ابو حنیفہ کہتے ہیں کہ اس سے مراد یہ ہے کہ "عین کو واقف (وقف وجود میں لانے والے ) کی ملکیت پر روک دیا جائے " ( حبس العین علی ملک الواقف ) ۔ صاحبین کا موقف اس کے برعکس یہ ہے کہ "عین کو حکماً اللہ تعالیٰ کی ملکیت پر روک دیا جاتا ہے " ( حبس العین علی حکم ملک اللہ ) ۔  اب پہلی بات تو یہ ہے کہ ملکیت کا روک دینا ، کہ آگے اس کی منتقلی کسی صورت نہ ہو ، جیسا کہ وقف کی جانے والی عین کے بارے میں قاعدہ ہے کہ : لا تباع و لا توھب و لا تورث ( نہ اسے بیچا جاسکتا ہے ، نہ ہبہ کیا جاسکتا ہے ،نہ وہ کسی کو میراث میں مل سکتی ہے ) ، تو یہ شریعت کے عام قواعد کے خلاف ہوا ۔ عین کی ملکیت کی آگے منتقلی ہی اصل قاعدہ ہے ۔ اسی لیے وقف کو "خلاف القیاس " کہا جاتا ہے ۔  دوسری بات یہ ہےکہ وقف کے فوائد جن لوگوں کو ملیں گے ، یعنی  موقوف لھم  (beneficiaries) ، ان فوائد کے بدلے ان پر اس وقف کو پہنچنے والے نقصانات کی ذمہ داری اٹھانے کا فریضہ بھی عائد ہوتا ہے کیونکہ اگر وہ فائدہ اٹھائیں اور نقصان کے لیے ذمہ دار نہ ہوں تو یہ فائدہ ربا ہوجائے گا ! قاعدہ یہی ہے کہ : الخراج بالضمان( کسی شے سے آپ تبھی فائدہ اٹھاسکتے ہیں جب اس کے نقصان کی ذمہ داری بھی آپ اٹھائیں ) ۔ چناں چہ جس طرح آپ کا خادم یا غلام آپ کو فائدہ دیتا ہے تو اس خادم یا غلام کا خرچہ بھی آپ کو اٹھانا پڑتا ہے ، اسی طرح موقوف لھم جب وقف سے فائدہ اٹھاتے ہیں تو عین موقوفہ کا خرچہ اور عین موقوفہ کو پہنچنے والے نقصان کی ذمہ داری اٹھانے کا فریضہ بھی ان پر عائد ہوتا ہے ۔ ( والعین بمنزلۃ الخادم و العبد ، لان الخراج بالضمان ، وصار کنفقۃ العبد ۔ )  تیسری بات یہ ہے کہ ناظر کی حیثیت موقوف لھم کے وکیل (agent) کی ہے ۔ اب وکالت کے متعلق حنفی فقہ کا قاعدہ یہ ہے کہ وکیل جب کوئی چیز خریدتا یا فروخت کرتا ہے تو تیسرا فریق براہ راست اصیل (principal)سے مطالبہ نہیں کرسکتا ، نہ ہی اصیل براہ راست تیسرے فریق سے مطالبہ کرسکتا ہے بلکہ تیسرا فریق بھی وکیل سے اور اصیل بھی وکیل سے مطالبہ کرے گا ، اگر چہ ملکیت تیسرے فریق سے اصیل کو اور اصیل سے تیسرے فریق کو منتقل ہوجاتی ہے ۔ اسے عقد کے "حقوق" اور "حکم " میں فرق کہتے ہیں ۔ حکم سے مراد ملکیت کی منتقلی ہے ۔ حقوق سے مراد عقد پر عمل درآمد (performance)ہے ۔ چناں چہ تیسرا فریق خواہ مطالبہ وکیل سے کرے لیکن اصل ذمہ دار اصیل ہی ہوتاہے اور وکیل ادائیگی اصیل کے مال سے ہی کرے گا ۔ پس یہاں بھی اگر عین موقوفہ پر کوئی دین لیا گیا ہے تو خواہ مطالبہ ناظر سے کیا جائے ، ادائیگی موقوف لھم کے مال ،یعنی عین موقوفہ کے غلہ ، سے ہی کی جائے گی (و اقرب اموالھم ھذہ الغلۃ ) ۔ توجہ رہے : " موقوف لھم کے مال ،یعنی عین موقوفہ کے غلہ سے " ، نہ کہ وقف نامی کسی شخص اعتباری کے مال سے !  چوتھی بات یہ ہے کہ غلہ جس سے یہ نقصان پورا کیا جاتا ہے ، موقوف لھم کی ملکیت ہوتا ہے اور عین موقوفہ یا وقف کا جزو نہیں ہوتا ۔  پانچویں بات یہ ہے کہ نئے ناظر سے مطالبہ تب کیا جائے گا جب پہلا ناظر عقد ِ حوالہ کے ذریعے دین اس کی طرف منتقل کردے ۔  آخری بات یہ ہے کہ متقدمین فقہاے کرام کیا ، متاخرین نے بھی تصریح کی ہے کہ وقف کا ذمہ نہیں ہوتا !  "وقف کا ذمہ نہیں ہوتا "کا مطلب آسان الفاظ میں یہ ہے کہ وقف کے پاس قانونی شخصیت نہیں ہوتی ؛ وقف شخص نہیں ہے !  لیجیے ، علامہ شامی سےسن لیجیے :  اما الوقف ، فلا ذمۃ لہ ؛ و الفقراء و ان کانت لھم ذمۃ لکن لکثرتھم لا تتصور مطالبتھم ؛ فلا یثبت الا علی القیم ۔  (جہاں تک وقف کا تعلق ہے تو اس کا ذمہ نہیں ہوتا ؛ جن فقرا کے فائدے کےلیے مال کو وقف کیا گیا ہے ان کا ذمہ ہوتا ہے لیکن ان کی کثرت کی وجہ سے ان سے مطالبے کا تصور نہیں کیا جاسکتا؛ اس لیے دین صرف قیم (ناظر) پر ہی ثابت ہوتا ہے۔)  مجھے معلوم نہیں کہ اس تصریح کے بعد کیسے یہ دعوی کیا جاسکتا ہے کہ فقہاے کرام کے ہاں وقف کو شخص اعتباری مانا گیا ہے!  باقی رہی یہ بات کہ خیاط اور دیگر علماے کرام جو وقف کو شخص اعتباری سمجھتے ہیں وہ شخص اعتباری کے تصور کو ہی غلط سمجھ رہے ہیں تو اس کی وضاحت کئی دفعہ کی گئی کہ شخص اعتباری اسے نہیں کہتے کہ حسابات میں آسانی کی خاطر آپ تین افراد کو ایک تصور کرلیں ؛ بلکہ اسے کہتے ہیں کہ ایک وجود کو وہ صلاحیت مل جاتی ہے جس کی رو سے اس وجود کو قانونی حقوق مل جاتے ہیں اور اس پر قانونی فرائض عائد ہوجاتے ہیں ۔ اس مفہوم میں وقف کو کبھی شخص اعتباری نہیں کہا جاسکتا ۔  -------------------- ختم شد
##############################
https://web.facebook.com/MMushtaqYusufzai/posts/805987779815948
بیت المال اور وقف "شخص اعتباری" نہیں ۔ (2)  -------------------------- اعتباری شخصیت کے نہ ماننے کی بنیادی وجہ یہ ہے کہ اسلامی قانون کی رو سے "شخصیت" کے لیے "ذمۃ " ضروری ہے اور ذمہ سے مراد وہ عہد ہے جو انسانوں نے اپنے پروردگار سے کیا ہے ۔ اسی عہد کی بنیاد پر اسلامی قانون نے انسان کو خطاب ِ شارع کا مستحق قرار دیا ہے اور پھر اسی خطاب ِ شارع کے نتیجے میں اس کو مکلف مانا ہے ۔ بہ الفاظ ِ دیگر ، اس عہد کے نتیجے میں انسان کو "اہلیت " حاصل ہوگئی ۔ یہ اہلیت ، جیسا کہ معروف ہے، دو طرح کی ہے : اہلیت ِ وجوب ، جس کے نتیجے میں انسان کو حقوق و فرائض حاصل ہوتے ہیں ؛ اور اہلیت ِ ادا ، جس کےنتیجے میں وہ ان حقوق و فرائض کی ادائیگی کا اہل ہوجاتا ہے ۔ اہلیت ِ وجوب کے لیے مناط "انسان ہونا " ہے ؛ جبکہ اہلیت ِ ادا کے لیے مناط "عقل " ہے ۔ پس غیر انسان کے لیے نہ ذمہ ہے ، نہ اہلیت ِ وجوب ۔ اسی لیے اصولیین بتاتے ہیں کہ اگر کسی مادی وجود کے لیے فرض بھی کیا جائے کہ وہ عقل رکھتی ہے ،تب بھی اس کے لیے ذمہ تسلیم نہیں کیاجاسکتا ۔ یہ وہ قانونی تصور ہے جو فقہاے اسلام نے قرآن و سنت پر غور و فکر کے بعد بہت تفصیل کے ساتھ وضع کیا ہے ۔ اس تصور میں اعتباری شخصیت کے لیے کوئی گنجایش نہیں ہے ۔  چناں چہ فقہاے کرام نے کہیں بھی بیت المال کے لیے "ذمہ " نہیں مانا ۔ جن حقوق اور فرائض کو بعض اوقات بظاہر بیت المال کی طرف منسوب کیا جاتا ہے دراصل وہ تمام مسلمانوں کے حقوق و فرائض ہوتے ہیں اور چونکہ بیت المال تمام مسلمانوں کی ملک مشترک ہوتی ہے ، اس لیے ان حقوق کی ادائیگی کے لیے بیت المال کی طرف رجوع کیا جاتا ہے ۔ مثال کے طور پر کسی شخص نے قتل ِ خطا کیا اور اس کی عاقلہ نہیں ہے تو دیت کی ادائیگی کے لیے بیت المال کی طرف رجوع کیا جائے گا کیونکہ تمام مسلمان اس شخص کا عاقلہ ہیں ۔ اسی طرح کسی شخص کا کوئی وارث نہیں ہے تو تمام مسلمان اس کے وارث ہیں اور اس لیے اس کا ترکہ بیت المال میں جاتا ہے ۔  یہی وجہ ہے کہ فقہاے کرام "ریاست" نامی فرضی شخصیت کے بجاے "حکمران " کی بات کرتے ہیں ۔ ریاست ، جسے بین الاقوامی قانون نے شخص مانا ہے ، تمام وسائل کی مالک ہوتی ہے ۔ اس کے برعکس اسلامی قانون کی رو سے تمام وسائل مسلمانوں کی ملک ِمشترک (co-ownership) ہوتی ہے اور حکمران ان co-owners  کے وکیل (agent)کے طور پر ان وسائل میں تصرف کرتا ہے ۔  پس اگر ریاست کو اعتباری شخص مانا جائے تو پھر جو حدیث میں آیا ہے کہ لوگ تین چیزوں میں شریک ہیں، اس کی کوئی گنجایش باقی نہیں رہتی ۔ اسی طرح "سرکاری خزانہ" ریاست کی ملکیت ہوگی جس کی وجہ سے "شبھۃ الملک " کی بنا پر "بیت المال " سے چوری پر حد کی سزا ساقط ہونے کا جزئیہ بھی چھوڑنا پڑے گا ۔ مزید برآں ، دفینہ یا دیگر وسائل اگر کسی فرد کی ذاتی ملکیت میں بھی دریافت ہوجائیں تو وہ ریاست نامی شخص کی ملکیت ہوتے ہیں اور اسی لیے معادن اور رکاز میں خمس کے متعلق تمام جزئیات بھی دریابرد کرنی پڑیں گی ۔اسی طرح کسی شخص کی دیت بھی سرکاری خزانے سے ادا نہیں کی جائے گی کیونکہ سرکاری خزانے کو تمام مسلمانوں کی نہیں بلکہ ریاست نامی شخص کی ملکیت تصور کیا جائے گا اور اس شخص کا پہلے شخص سے جب تک موالات کا عقد نہ کیا جائے تب تک اس کے مال سے اس کے جرم کی دیت ادا نہیں کی جاسکے گی ۔ اسی طرح کسی لاوارث شخص کا ترکہ سرکاری خزانے میں کیوں جائے گا ؟  مزید آگے بڑھیے ۔ پھر ہم ریاست نامی شخص کو ٹیکس کیوں ادا کریں ؟ یہ ٹیکس تو بھتہ ہوجائے گا جب تک اس شخص کے ساتھ ہم کوئی باقاعدہ معاہدہ نہ کریں جس کی رو سے ہم اسے ٹیکس دینے کے پابند ہوں اور وہ بھی جواب میں ہمارے لیے کچھ کرنے کا پابند ہو ۔ اسی لیے جدید ریاستی نظام میں دستور کو ایک "عمرانی معاہدہ" تصور کیا جاتا ہے ۔  اس کے علاوہ بھی بہت سے نتائج ہیں جو ماننے پڑیں گے ۔  ------------------- جاری
##############################
https://web.facebook.com/MMushtaqYusufzai/posts/806536226427770
بزرگانِ دیوبند کا شکریہ جنھوں نے اپنے عمل سے ہمیں لباس کے متعلق اسلامی اصول برت کر دکھادیے۔ فجزاھم اللہ تعالیٰ عن المسلمین خیرابزرگانِ دیوبند کا شکریہ جنھوں نے اپنے عمل سے ہمیں لباس کے متعلق اسلامی اصول برت کر دکھادیے۔ فجزاھم اللہ تعالیٰ عن المسلمین خیرا
##############################
https://web.facebook.com/MMushtaqYusufzai/posts/806384563109603
گھوٹکی کا سانحہ: چند نکات --------------- محض مفروضات کے بجاے قانونی حقائق پر گفتگو ہونی چاہیے۔ اس ضمن میں چند نکات پیشِ خدمت ہیں: 1۔ بچے نے استاد پر توہینِ رسالت کا الزام لگایا۔ اس الزام پر قانونی کارروائی ہونی چاہیے تھی۔ توہینِ رسالت کے الزام کی تحقیق اور تفتیش کےلیے باقاعدہ قانونی نظام موجود ہے۔ اسے حرکت میں آنا چاہیے تھا، جو نہیں ہوا۔  2۔ یہ کہنا کافی نہیں ہے کہ الزام لگانے والا چودہ سال کا بچہ تھا یا اس نے ہوم ورک نہ کرنے پر الزام گھڑا۔ واضح رہے کہ جھوٹا الزام گھڑنا بھی ایک جرم ہے اور بچہ جب 12 سال سے زائد عمر کا ہے تو اس کے خلاف قانونی کارروائی کےلیے پورا نظام موجود ہے۔ اس نظام کو حرکت میں لانے کے بجاے توہینِ رسالت کے قانون ہی کو موردِ الزام ٹھہرانا محض بدنیتی ہے، اور کچھ نہیں۔ 3۔ ایف آئی آر کاٹنے میں تاخیر کو بنیاد بنا کر مشتعل ہجوم نے مندر کو شدید نقصان پہنچایا۔ یہ اپنی جگہ مستقل جرم اور شدید گناہ ہے۔ کسی بھی قسم کا لولا لنگڑا عذر اس جرم کو جواز نہیں دے سکتا۔ رسول اللہ ﷺ نے مسلمانوں کے ہاں مقیم غیرمسلموں کو نقصان پہنچنے پر خود قیامت کے دن ان غیرمسلموں کی جانب سے مدعی بننے کا اعلان کیا تھا۔ اسی سے شناعت کا اندازہ لگائیے۔ 4۔ دونوں واقعات میں قانون کے تحت کارروائی نہ ہونے کی بنیادی ذمہ داری پولیس پر عائد ہوتی ہے۔ پولیس نے توہینِ رسالت کے ملزم کے خلاف کارروائی میں کیوں تاخیر کی اور پولیس مندر کے تحفظ کےلیے مناسب اقدامات کیوں نہ کرسکی؟ 5۔ اس وقت ضرورت اس امر کی ہے کہ ایک جانب توہین رسالت کے مبینہ ملزم کے خلاف دفعہ 295 سی کے تحت کارروائی ہو تو دوسری طرف مندر کو نقصان پہنچانے والوں کے خلاف دفعہ 295 اور 295 اے کے تحت کارروائی ہو۔
##############################
https://web.facebook.com/MMushtaqYusufzai/posts/806556446425748
شاید 16 سال پرانی ہے یہ تصویر
##############################
https://web.facebook.com/MMushtaqYusufzai/posts/807682819646444
ایک سال قبل  ----- ڈاکٹر ادریس عباسی صاحب اب آزاد جموں و کشمیر کے صدر کے سیکریٹری ہیں اور ما شاء اللہ اپنے فرائض حسن و خوبی سے سرانجام دے رہے ہیں۔
##############################
https://web.facebook.com/MMushtaqYusufzai/posts/807435456337847
یتیم پوتے کی وراثت کے متعلق ظلم و عدل کا سوال (9) ----------------------- اس قانون کے متعلق اور بھی بہت سی تفصیلات ہیں لیکن ان پر بحث کا یہ موقع نہیں ہے۔ جب میں اس قانون پر کام کررہا تھا تو اس وقت اس موضوع پر عربی، اردو اور انگریزی میں بہت کچھ پڑھا۔ عرب دنیا میں بالخصوص محمد ابو زہرہ کا کام اہم ہے۔ پاکستان میں خصوصاً جن کا کام قابلِ ذکر ہے اور جنھوں نے تمنا عمادی، پرویز اور دیگر منکرین حدیث و متجددین کے دلائل کا تفصیلی محاکمہ کیا ، ان میں مفتی محمد شفیع، مفتی رشید احمد لدھیانوی اور مولانا سید ابو الاعلی مودودی کے کام سے میں نے استفادہ کیا ۔ لیکن خدا لگتی کہوں تو سب سے زیادہ جن دو کتابوں نے متاثر کیا اور آج بھی میں ہر کسی کو وہ دونوں کتابیں تجویز کرتا ہوں، وہ دونوں وکیلوں نے لکھی تھیں:  ایک پرانی کتاب تھی اور خاص اس موضوع پر تھی، جناب غلام احمد رضوی ایڈووکیٹ کی۔ جو نسخہ میں نے استعمال کیا تھا وہ ڈاکٹر اسرار صاحب کے ادارے انجمن خدام القرآن نے شائع کیا تھا۔ اس کتاب نے ہر تمنا عمادی اور پرویز وغیرہ کی ہر دلیل کا تار و پود بکھیر کے رکھ دیا تھا۔  دوسری کتاب سپریم کورٹ کے مشہور وکیل جناب حامد خان صاحب کا ایل ایل ایم کا مقالہ ہے جو انھوں نے امریکا میں یونی ورسٹی کےلیے لکھا تھا اور اسلام کے قانونِ وراثت پر ہے ۔ اس میں ایک پورا باب اس قانون کے متعلق ہے اور ایک پورا باب وصیت واجبہ کے بارے میں ہے۔ یہ دونوں ابواب قانونی تجزیے کے شاہ کار ہیں!  کسی کو بھی اس موضوع پر کام سے دلچسپی ہو تو یہ دونوں کتابیں اس کےلیے Must Read  ہیں۔  ------------------ ختم شد
##############################
https://web.facebook.com/MMushtaqYusufzai/posts/808411552906904
لباس کے متعلق آدھی ادھوری کوشش کا نقصان ---------- یہ واقعہ تب کا ہے جب ڈاکٹر محمود احمد غازی صاحب بین الاقوامی اسلامی یونی ورسٹی کے صدر تھے۔ ان دنوں یونی ورسٹی میں نئی فیکلٹیز وجود میں آچکی تھیں اور نیو کیمپس میں منتقل ہوجانے کے بعد خواتین کیمپس اور میل کیمپس ایک ہی بڑے کیمپس میں آگئے تھے۔ یونی ورسٹی کی تاریخ میں پہلی دفعہ ان مسائل کا سامنا کرنا پڑا جو خواتین و حضرات کے کو ایجوکیشن سے عموما پیدا ہوتے ہیں اور چونکہ معاملہ اسلامی یونی ورسٹی کا تھا اس لیے محسوس بھی زیادہ ہورہا تھا۔ بعض لوگوں کے مشورے پر ڈاکٹر غازی صاحب نے کئی اقدامات اٹھائے جن میں ایک اقدام یہ بھی تھا کہ یونی ورسٹی کی طالبات اور ٹیچرز عبایا پہنیں گی۔  حسب توقع اس پر شور ہوا۔ اگرچہ اس وقت یونی ورسٹی میں زیادہ تر طالبات عبایا پہنتی ہی تھیں لیکن نئی فیکلٹیز کی طالبات اور ٹیچرز کی جانب سے مزاحمت ہوئی۔ یہ جنرل مشرف کی روشن خیالی کا دور تھا اور میڈیا کا جن نیا نیا بوتل سے نکلا تھا۔ پیالی میں طوفان اٹھا اور یونی ورسٹی کو وہ نوٹیفیکیشن واپس لینا پڑا۔ اس پسپائی کے بعد یونی ورسٹی میں مسلسل اسلامی شعائر اور مظاہر پر تنقید کا سلسلہ جاری رہا جس میں اس وقت مزید تیزی آئی جب انوار صدیقی کو صدر اور ایک ممتاز سیکولر دانشور کو ریکٹر بنایا گیا۔ اس کے بعد اسلامی یونی ورسٹی میں ہی اسلام کی بات کرنے والے بیک فٹ پر چلے گئے۔ اس طرح کی "ہاف ککڈ" کوششیں دیگر یونی ورسٹیز میں بھی ہوئیں اور مخالفت کے بعد واپس ہوئیں۔ حکمت کا تقاضا یہ ہے کہ ایسی کوئی کوشش تب تک نہ کریں جب تک اس کے خلاف ردعمل سے نمٹنے کےلیے تفصیلی ہوم ورک نہ کریں اور جب تک مخالفت اور مزاحمت کے مقابلے میں دانائی اور عزم کے ساتھ کھڑے ہونے کی صلاحیت نہ ہو۔  رد عمل کے متعلق ہوم ورک نہ ہو، یا مخالفت اور مزاحمت کے مقابلے میں دانائی اور عزم کے ساتھ کھڑے ہونے کا حوصلہ نہ ہو، تو ایسی کوشش کا فائدہ کچھ نہیں ہوتا اور نقصان بہت زیادہ ہوجاتا ہے۔
##############################
https://web.facebook.com/MMushtaqYusufzai/posts/808373542910705
ٹائی کو لازم کیا جاسکتا ہے، عبایہ کو نہیں، کیونکہ ٹائی چھوٹی ہوتی ہے اور عبایہ بڑی! دلیل اور منطق کی موت!ٹائی کو لازم کیا جاسکتا ہے، عبایہ کو نہیں، کیونکہ ٹائی چھوٹی ہوتی ہے اور عبایہ بڑی! دلیل اور منطق کی موت!
##############################
https://web.facebook.com/MMushtaqYusufzai/posts/808778766203516
کہتے ہیں: ہمیں اخلاقیات کے نفاذ کےلیے پولیس نہیں چاہیے۔ --------- مورل پولیسنگ کی ترکیب ہمارے نیم پڑھے لکھے لوگوں نے سیکھی ہوئی ہے۔ وہی استعمال کرتے ہیں۔ ایک صاحب نے پوچھا کہ آپ غیرت کے نام پر قتل کے بارے میں کیا کہتے ہیں؟ میں نے کہا ناجائز ہے لیکن بے غیرتی کے نام پر قتل اس سے بھی زیادہ ناجائز ہے۔ بھئی، ادھوری بات کیوں کرتے ہیں؟ قتل تو ناجائز ہے لیکن بے غیرتی کیا ناجائز نہیں ہے؟ الف نے ب کو ج کے ساتھ دیکھا۔ الف کو قانون ہاتھ میں نہیں لینا چاہیے۔ اس کےلیے جائز نہیں کہ وہ ب یا ج کو قتل کرے لیکن ب اور ج جو کررہے ہیں کیا یہ جائز ہے؟  اسلامی احکام کی روشنی میں برائی کو روکنا اور نیکی کی ترویج حکومت کی ذمہ داریوں میں ہے۔ مورل پولیسنگ کہہ کر آپ جان نہیں چھڑا سکتے۔ جس طرح جسمانی بیماریوں کے خلاف احتیاطی تدابیر حکومت کرسکتی ہے بلکہ حکومت کی ذمہ داری ہے، اسی طرح اخلاقی برائیوں کے خلاف بھی احتیاطی تدابیر اس کا اختیار اور اس کی ذمہ داری ہے۔  طرفہ تماشا یہ ہے کہ غیر اخلاقی پولیسنگ پر کوئی اعتراض نہیں ہے۔ ریاستی جبر سے حکومتی وسائل خرچ کرکے بے حیائی کی ترویج ہو تو یہ نیم پڑھے لکھے لوگ کبھی غیر اخلاقی پولیسنگ کی ترکیب استعمال نہیں کریں گے۔ باقی رہا کسی فرد کی زندگی کا وہ دائرہ جہاں حکومت یا دوسرے افراد کو مداخلت کی اجازت نہیں ہے تو وہ دائرہ شریعت ہی متعین کرے گی۔ نام نہاد انسانی حقوق کے مغربی سیکولر اقدار پر مبنی پرائیویسی کا تصور اس کےلیے پیمانہ نہیں ہوسکتا ۔
##############################
https://web.facebook.com/MMushtaqYusufzai/posts/808618599552866
ایئر فورس کالج میں جینز کی آزادی اور شلوار قمیص پر پابندی ----------------------------------- بحریہ یونی ورسٹی میں شلوار قمیص پر پابندی کی بات سے یاد آیا کہ برسوں پہلے جب میں پاکستان ایئر فورس انٹرمیڈیٹ کالج رسالپور میں ایف ایس سی کررہا تھا تو اسی طرح کے احمقانہ فیصلوں کا سامنا ایک دن مجھے بھی کرنا پڑا تھا۔  کالج میں ویسے تو یونیفارم کی پابندی تھی لیکن فرسٹ ایئر کے سالانہ امتحانات میں پیپرز کے بعد جب پریکٹیکل ہورہے تھے تو پہلے پریکٹیکل کے دن میں نے دیکھا کہ میرے بعض کلاس فیلو جو ایئر فورس میں بڑے آفیسرز کے بیٹے تھے یونیفارم کے بجاے جینز پہن کر آگئے تھے۔ میں نے فیصلہ کیا کہ اگلے پریکٹیکل کےلیے میں بھی یونیفارم میں نہیں آؤں گا۔ چنانچہ اگلے دن میں سفید شلوار قمیص اور واسکٹ پہن کر آگیا۔ جیسے ہی کالج کے چیف پراکٹر نے مجھے دیکھا تو تیز تیز چلتے ہوئے میرے پاس آئے اور کہا: یہ کیا؟ تم یونیفارم میں کیوں نہیں آئے؟  میں نے ادھر ادھر دیکھا اور پھر کہا:  سر وہ ایئر وائس مارشل صاحب کے بیٹے بھی یونیفارم کے بغیر آئے ہیں۔ ذرا ان سے پوچھیے۔ جو ان کا جواب ہوگا وہ میرا بھی ہے۔  غصے سے سرخ ہوئے اور ان کا غصہ کالج میں بہت مشہور تھا۔ تقریباً دھاڑ کر کہا:  میں اس سے نہیں تم سے پوچھ رہا ہوں۔  میں نے کہا:  کیوں، سر کیا اس سے پوچھنے سے روکا گیا ہے؟  غصے سے کانپنے لگے (یا کانپنے کی ایکٹنگ کرنے لگے) لیکن جب دیکھا کہ مجھ پر اثر نہیں ہورہا تو پینترا بدل کر کہا: میں کل تمھارے والد صاحب کو بلاکر ان سے کہتا ہوں کہ اسے آپ نے لکھنے کا طریقہ تو سکھایا ہے لیکن بولنے کا طریقہ بھی سکھادیں۔ (ان دنوں میرا ایک ناول میرے والد صاحب نے شائع کیا تھا۔) میں نے کہا:  سر ، وہ آپ کو کہیں گے کہ لکھنا تو اس نے خود سیکھا ہے، بولنا ہم نے سکھایا ہے! مزید طیش میں آ کر کہا: ٹھیک ہے، میں تمھیں دیکھ لوں گا۔ میں نے کہا: بصد شوق۔ مجھے دیکھنے سے دل کو سرور اور روح کو سکون ملتا ہے۔ (اس سے ملتا جلتا جملہ ابن صفی کے کسی ناول میں پڑھا تھا۔) یہ پراکٹر صاحب ہمارے بیالوجی کے ٹیچر بھی تھے اور اس دن انھی کے ساتھ پریکٹیکل بھی تھا، لیکن بحمد اللہ انھیں کچھ کرنے کی ہمت نہیں ہوسکی۔ بلکہ سیکنڈ ایئر میں وہ مجھے پسندیدہ طلبہ میں شمار کرتے تھے!
##############################
https://web.facebook.com/MMushtaqYusufzai/posts/812603909154335
شعبہ قانون، ہزارہ یونی ورسٹی، میں اسلامی قانون کے متعلق دو روزہ کورس کے پہلے مصروف دن کے اختتام پر آوٹنگ
##############################
https://web.facebook.com/MMushtaqYusufzai/posts/811465282601531
لاہور زبان و ادب کا گہوارہ ہے۔ پانچ من اکٹھے کرکے لاہوریوں نے مینڈکوں کے تولنے کا محاورہ منسوخ کردیا ہے۔لاہور زبان و ادب کا گہوارہ ہے۔ پانچ من اکٹھے کرکے لاہوریوں نے مینڈکوں کے تولنے کا محاورہ منسوخ کردیا ہے۔
##############################
https://web.facebook.com/MMushtaqYusufzai/posts/812871505794242
کیا اتنی جلدی ہماری باتوں کا اثر قبول کرلیا گیا ہے؟ ------------ 
##############################
https://web.facebook.com/MMushtaqYusufzai/posts/813413019073424
ہدایہ اور وہبہ الزحیلی کا کوئی موازنہ نہیں ہے!  ----------------------------------------------------- جناب ---!  آپ کے طویل کمنٹ میں کئی اہم باتیں ہیں۔ میں صرف وہبہ الزحیلی اور ہدایہ کے موازنے پر ہی بات کرسکوں گا۔  دونوں میں کوئی موازنہ نہیں ہے۔  وہبہ الزحیلی بہت بڑے فقیہ تھے۔ انھوں نے فقہ کی بہت خدمت کی۔ اللہ تعالیٰ انھیں غریقِ رحمت کرے۔ لیکن ان کی شاہ کار کتاب "الفقہ الاسلامی و ادلتہ" ہو، یا ان کا پی ایچ ڈی کا تھیسس - آثار الحرب فی الفقہ الاسلامی - دونوں میں ذاتی طور پر مجھے کئی سنجیدہ مسائل کا سامنا کرنا پڑا اور ایل ایل بی کے ابتدائی دو سالوں کے  بعد کبھی بھی یہ کتب میری پسندیدہ کتب میں شامل نہیں رہیں۔ اس کی وجوہات پر کسی اور وقت تبصرہ کروں گا۔ ہدایہ کا جہاں تک تعلق ہے تو وہ چیزے دیگر است!  صاحبِ ہدایہ نے چار صدیوں کی قانونی بحث کو بدایۃ المبتدی کے متن میں ایک جملے میں سمونا تھا۔ اس لیے یہ ممکن ہی نہیں تھا کہ وہ سہل انگاری کریں۔ اس کے باوجود بدایۃ المبتدی کا صرف متن پڑھیں، جو قدوری اور امام محمد کی الجامع الصغیر کے متون کو ملا کر امام مرغینانی نے تشکیل دیا ہے، تو حقیقت یہ ہے کہ بہت ہی سلیس اور بہت ہی بلیغ ہے۔ البتہ اس کے قانونی نکات کے فہم کے لیے خونِ دل صرف کرنا پڑتا ہے کیوں کہ ، جیسا کہ عرض کیا گیا، انھوں نے چار صدیوں کی قانونی کاوش کو ایک جملے میں سمونا ہوتا تھا۔ اس ایک جملے کے اسرار کھولنے کے لیے انھوں نے اختصار کے ساتھ اس کی شرح ہدایہ کی صورت میں لکھی لیکن اس ہدایہ کو decode کرنے کے لیے پیچھے کم از کم دو بزرگوں کی مفصل کتابوں ، امام سرخسی کی المبسوط اور امام کاسانی کی بدائع الصنائع، میں متعلقہ مباحث کئی دفعہ پڑھنے پڑتےہیں۔ یا امام مرغینانی کے بعد آنے والوں میں کم از کم علامہ ابن الہمام ، علامہ بابرتی اور علامہ عینی کو پڑھنا پڑتا ہے۔ کسی بھی قانونی متن کے ساتھ ایسا ہی شغل لگانا پڑتا ہے ۔ یہ شغل لگائے بغیر ہمارے کئی اہل علم "آسان اور سادہ بیان" کے چکر میں وہبہ الزحیلی کو پڑھنا کافی اور مفید سمجھنے لگتے ہیں اور نتیجتاً بالعموم اسلامی قانون کا انتہائی سطحی علم لے کر خود کو اجتہاد کے درجے پر فائز سمجھنے لگتے ہیں۔ (استثناءات بہرحال ہر جگہ ہوتی ہیں۔)  مطلب میرا صرف اتنا ہے کہ ہدایہ کا کام کچھ اور ہے اور وہبہ الزحیلی کا کچھ اور۔ زحیلی صاحب کا کام ابتدائی سطح کے طلبہ کے لیے ہے اور اس سے زیادہ نہیں۔ ہدایہ کا کام اساتذہ اور ماہرین و متخصصیں کے لیے ہے۔ اس لیے دونوں کا موازنہ نہیں بنتا۔  اگر سلاست ، ترتیب اور تسہیل کے لحاظ سے پرانوں کی کسی کتاب کا مقابلہ وہبہ الزحیلی کی کتاب سے کرنا ہو تو بدائع الصنائع کا کیجیے ۔ یہ تینوں خصوصیات بدائع الصنائع میں الفقہ الاسلامی و ادلتہ سے بدرجہا بہتر صورت میں ہائی جاتی ہیں اور فقاہت میں دونوں کا کوئی مقابلہ نہیں ہے۔  اللہ تعالیٰ وہبہ الزحیلی اور ان تمام فقہائے کرام کو، جن کے کام کے وہ خوشہ چین تھے لیکن سلاست میں بھی ان کے ہم پلہ نہیں تھے، اپنی ابدی رحمتوں سے نوازے! آمین۔ ---------- تین سال قبل کی ایک پوسٹ
##############################
https://web.facebook.com/MMushtaqYusufzai/posts/812871505794242
کیا اتنی جلدی ہماری باتوں کا اثر قبول کرلیا گیا ہے؟ ------------ 
##############################
https://web.facebook.com/MMushtaqYusufzai/posts/814205745660818
ہزارہ یونی ورسٹی میں قانون کے طلبہ اور اساتذہ کےلیے شریعہ اکیڈمی کے زیر اہتمام اسلامی قانون کے دو روزہ کورس میں 25 ستمبر 2019ء
##############################
https://web.facebook.com/MMushtaqYusufzai/posts/814926152255444
میری بدقسمتی ---------- ایک دوست نے پوچھا کہ کیا کسی اور سیاست دان کی تقریر بھی کبھی اچھی لگی ہے؟ عرض کیا: کیوں نہیں؟ کچھ عرصہ قبل بلاول کی بھی ایک تقریر اچھی لگی تھی۔ اس سے قبل محترمہ کی کئی تقاریر بہت اچھی لگی تھیں۔ جنرل ضیاء کی کئی تقاریر پسند ہیں۔  بھٹو صاحب کی تو مثال ہی نہیں ملتی۔ اور قائد اعظم تو قائد اعظم تھے۔ میری بدقسمتی البتہ یہ ہے کہ پرچی والی سرکار کی کوئی بھی تقریر کبھی بھی اچھی نہیں لگی، نہ ہی حضرت مولانا کی کسی تقریر نے کبھی متاثر کیا۔ البتہ مولانا کے انٹرویوز کمال کے ہیں اور وہ انٹرویوز ہی پر اکتفا کریں تو بہت ہی اعلی ادب تخلیق کرسکتے ہیں۔  پرچی والی سرکار کا رندھی ہوئی آواز میں "مجھے کیوں نکالا؟" کا ورد البتہ جب بھی سنوں تو دل کو سکون اور دماغ کو سرور ملتا ہے۔
##############################
https://web.facebook.com/MMushtaqYusufzai/posts/814900398924686
تقریر کے ناقدین کی پانچ اقسام ------------ یہ پانچ اقسام اچھی طرح نوٹ کرلیں تاکہ تجزیے میں آسانی ہو کہ ان پانچ گروہوں میں قدر مشترک آخر ہے کیا؟ 1۔ آزادی مارچ والے موجودہ بندوبست میں احساس محرومی کے شکار مولوی 2۔ کوٹ لکھپت کی پرچی والی سرکار کے مرید 3۔ لنڈے کے لبرلز جن کا قبلہ واشنگٹن براستہ دہلی ہے۔ 4۔ المورد کے جوابی بیانیے والے نیم دروں نیم بروں مذہبی سیکولر 5۔ موجودہ عالمی نظام کو جڑ سے اکھاڑ کر پھینکنے کے قائل داعشی انارکسٹ۔ ان پانچ گروہوں میں، یا ان کے متاثرین میں ایسے بھی ہیں جو مقام حیرت پر کھڑے ہونے کی وجہ سے تعریف کرنا بھی نہیں چاہتے اورکرنے پر مجبور بھی خود کو پاتے ہیں تو اگر مگر شروع دیتے ہیں۔ اہل علم مولانا تقی عثمانی اور شیخ حامد کمال الدین کی طرح اچھی بات پر تعریف اور غلط بات پر تنقید کرتے ہیں۔
##############################
https://web.facebook.com/MMushtaqYusufzai/posts/815286308886095
خواتین کی ڈرائیونگ اور دیگر مسائل: اصولی مخمصہ کیا ہے؟ -------------------------------------------------------- (قند مکرر) ہمارے نزدیک بنیادی سبب "سد ذریعہ" کے اصول کا کثرتِ استعمال ہے۔  یہ صحیح ہے کہ شریعت نے بعض اوقات ان کاموں سے بھی روکا ہے جو خود تو ناجائز نہ ہوں لیکن وہ ناجائز کام کے لیے ذریعے بن سکتے ہیں۔ قانون نے بھی جرم یا نقصان کے وقوع کے بعد سزا یا تلافی کے احکام دینے کے علاوہ کچھ "احتیاطی تدابیر" (preventive measure) بتائے ہیں تاکہ قانون ہمیشہ صرف reactive نہ رہے بلکہ pro-active بھی رہے۔  تاہم سد ذریعہ، یا preventive measures، کا کثرتِ استعمال ایک جانب شخصی آزادی کو مسخ کرکے رکھ دیتا ہے تو دوسری طرف اصل شرعی یا قانونی احکام کو نظروں سے اوجھل بھی کردیتا ہے اور نتیجتاً یہ اصول فرد اور معاشرے دونوں کے لیے بوجھ بن جاتا ہے۔ اسی بنا پر حنفی فقہاے کرام سد ذریعہ کے اصول کا بہت ہی کم استعمال کرتے ہیں اور جہاں کرتے بھی ہیں تو وہاں اسے "آخری دلیل" کے طور پر استعمال کرتے ہیں، یعنی جب کام دیگر دلائل کی روشنی میں ممنوع ہونا چاہیے تو ایک اضافی یا آخری دلیل سد ذریعہ کی بھی پیش کی جاتی ہے۔  البتہ دورِ مغلوبیت میں ہوا یہ ہے کہ سد ذریعہ ہی "پہلی دلیل" بن گئی ہے۔ یہ غلامانہ اور خوف کی نفسیات کا لازمی نتیجہ ہے۔ ہر نئی چیز سے بدکنا، ہر کام میں منفی پہلو تلاش کرکے اسی پر توجہ کرنا، وغیرہ۔ جب تک سد ذریعہ کو واپس اس کے اصل مقام، یعنی آخری دلیل، کی پوزیشن پر نہ لے جایا جائے، مسائل موجود رہیں گے۔ اس لیے جزوی مسائل پر توجہ کرنے کے بجاے اصل اصول پر بحث کی ضرورت ہے۔ ---------- قند مکرر
##############################
https://web.facebook.com/MMushtaqYusufzai/posts/815171382230921
لائن آف کنٹرول کے متعلق ایک سوال کا جواب --------- معلوم یہ کرنا تھا کہ سیز فائر لائن اور لائن آف کنٹرول کی اصطلاحات میں تکنیکی فرق کیا ہے؟ یہ اس تناظر میں پوچھ رہا ہوں کہ بیشتر حضرات شملے معاہدے میں سیز فائر لائن کے لیے  کنٹرول لائن کی اصطلاح استعمال کرنے پر تنقید کرتے ہیں، تاہم وزارت خارجہ کی جانب سے 1977 میں شائع ہونے والے قرطاس ابیض (White Paper) میں اس بات کی نفی کی گئی ہے اور یہ کہا گیا کہ جنگ بندی لائن پہلے بھی کنٹرول لائن ہی تھی، شملے معاہدے میں اس اصطلاح کے ذکر سے کوئی فرق نہیں پڑتا- آپ کی رہنمائی درکار ہے۔ ------ جواب میں عرض کیا: کوئی فرق نہیں۔ سیز فائر کے بعد جو علاقہ آپ کے کنٹرول میں ہے، اس کےلیے آپ ذمہ دار ہیں۔ اس لیے سیز فائر لائن اور لائن آف کنٹرول ایک ہی چیز ہے۔ البتہ یہ ضرور دیکھیے کہ کیا 1972ء والی سیز فائر لائن/ لائن آف کنٹرول وہی ہے جس پر 1948ء میں سیز فائر ہوا تھا؟
##############################
https://web.facebook.com/MMushtaqYusufzai/posts/815967232151336
سدِ ذریعہ، احتیاط، یا خوف کی نفسیات --------------------------------------- کل سدِ ذریعہ کے موضوع پر ایک مختصر پوسٹ کی تھی۔ اس پر بعض اصحاب کی جانب سے کچھ سوالات سامنے آئے جس کے بعد مزید توضیح کی ضرورت محسوس ہوتی ہے۔  -------------------------------------- سدِ ذریعہ بمقابلہ حیلہ -------------------------------------- ایک بات یہ سامنے آئی کہ سدِ ذریعہ کی طرح "حیلوں" کا بھی تو غلط استعمال ہوتا ہے۔ جواباً عرض ہے کہ کسی بھی اصول کے غلط استعمال سے اس اصول کا غلط ہونا ثابت نہیں ہوتا؛ بلکہ اس غلط استعمال کو ہی غلط قرار دیا جائے گا۔ حیلہ اصلاً بالکل صحیح اور جائز اصول ہے۔ اس کے غلط استعمال کی وجہ سے یہ اصول غلط نہیں ہوجاتا۔ البتہ یہ ضرور نوٹ کریں کہ حیلہ سے مراد اردو والا حیلہ نہیں بلکہ فقہ اور اصول والا حیلہ ہے، یعنی ایسا مشورہ کہ قانون کی خلاف ورزی کیے بغیر مسئلہ حل ہو جائے۔ کوئی بتائے کہ اس میں کیا برا ہے؟ یہ تو فقیہ (اور آج کل بڑی بڑی لیگل فرمز) کی بنیادی ذمہ داری ہے۔ یہ الگ بات ہے کہ پہلے اہلِ ظاہر نے اور بعد کے دور میں مستشرقین کے خوشہ چینوں نے حیلہ کو ہدف تنقید بنایا۔ اول الذکر لوگ معذور تھے اور ثانی الذکر مجبور۔ -------------------------------------- کیا سدِ ذریعہ حنفی اصول ہے؟  -------------------------------------- دوسرا اعتراض یہ پیش کیا گیا کہ سدِ ذریعہ کا استعمال حنفی فقہاے کرام نے بھی کیا ہے اور اس ضمن میں بعض ممتاز معاصر علماے کرام کا حوالہ بھی دیا گیا۔ اس کے جواب میں چار نکات پیشِ خدمت ہیں:  1۔ پہلی بات تو یہ ہے "سدِ ذریعہ" حنفی اصول نہیں ہے۔ اصول الکرخی، اصول الجصاص، اصول السرخسی یا اصول البزدوی میں "سد ذریعہ" کی بحث ہی سرے سے مفقود ہے۔ وہاں یہ بحث ہو بھی کیسے سکتی ہے جبکہ سد ذریعہ کا تصور ہی بنیادی حنفی اصولوں سے متصادم ہے۔ سد ذریعہ پر عمل ہو تو "کتاب الحیل" کو تو دریابرد ہی کرنا پڑے گا۔  2۔ پھر یہ بھی دیکھیے کہ کسی جائز کام کو بطورِ "سدِ ژریعہ" ممنوع قرار دینا اصولاً غلط ہے کیونکہ جائز کو ناجائز قرار نہیں دیا جاسکت، جب تک قطعیت، یا کم از کم ظنِ غالب، کے ساتھ یہ ثابت نہ ہو کہ یہ جائز کام اس وقت کسی ناجائز کام کا باعث بن رہا ہے اور جب تک اس جائز کام کو نہ روکا جائے تو اس ناجائز کام کو بھی نہیں روکا جاسکتا۔ یہ لازمی سببی رابطہ ثابت کرنا بسا اوقات بہت مشکل ہوتا ہے۔ البتہ دورِ مغلوبیت میں ہمارے مفتیانِ کرام نے محض مفروضے اور اندیشے کو بھی "سدِ ذریعہ" مان کر اس پر حکم کا بنا کیا ہے۔ یہیں سے اصولی غلطی واقع ہوئی ہے۔ 3۔ تیسری بات یہ ہے کہ حنفی فقہاے کرام سد ذریعہ کے بجاے "احتیاط" کا اصول بعض اوقات استعمال کرتے ہیں اور کبھی کسی کام کے حتمی نتائج (ultimate consequences) کو دیکھ کر اس کے جائز یا ناجائز ہونے کا فیصلہ کرتے ہیں، جیسا کہ امام سرخسی نے فرمایا ہے: الامور بعواقبھا۔ (واضح رہے کہ وہ یہ قاعدہ کسی ناجائز کو جائز کرنے کےلیے نہیں، بلکہ اس کام کو جائز قرار دینے کےلیے استعمال کرتے ہیں جو بظاہر ناجائز دکھائی دیتا یو۔ پھر پہلا نکتہ ملاحظہ کیجیے۔) اسی احتیاط کے پیشِ نظر وہ بعض اوقات کسی جائز کام سے روک دیتے ہیں لیکن اسے ناجائز قرار دینے سے گریز کرتے ہیں کہ یہ بھی احتیاط ہی کا تقاضا ہوتا ہے۔ 4۔ چوتھی بات یہ ہے کہ "پہلی دلیل" اور "آخری دلیل" کا فرق آپ کے لیے واضح نہ ہوسکا۔ شاید اس کی وجہ میری جانب سے اجمال یا ابہام ہو۔ آخری دلیل سے مراد یہ ہے کہ آپ کو عدم جواز کے لیے جو دلائل ملے ہیں وہ ناکافی ہیں لیکن آپ کسی امر کے عواقب اور مآل کو دیکھ کر اور معاشرتی صورت حال کا جائزہ لینے کے بعد بہتر یہ سمجھتے ہیں کہ اسے روکا جائے۔ حنفی فقہاے کرام کا طریقہ یہی ہے۔ اسی کو اوپر تیسرے نکتے میں "احتیاط" سے تعبیر کیا گیا۔ اس کے برعکس اگر سد ذریعہ کو پہلی دلیل مانا جائے تو آپ شروع ہی ممانعت سے کرتے ہیں اور آپ کا مفروضہ ہی عدم جواز کا ہوتا ہے۔ یہ خوف کی نفسیات اور مغلوبیت کا اثر ہوتا ہے۔ -------------------------------------- کیا یہ غامدی صاحب کی اپروچ ہے؟  -------------------------------------- ایک دلچسپ کمنٹ یہ سامنے آیا کہ میرا موقف یہاں غامدی صاحب سے متاثر معلوم ہوتا ہے۔ اس کے جواب میں عرض ہے کہ ایسا نہیں ہے، بلکہ درحقیقت غامدی صاحب نے ایسی باتیں حنفی فقہاے کرام سے لی ہیں۔ یہ الگ بات ہے کہ خود کو حنفی کہلوانے والے معاصر علماے کرام یہ باتیں بھول چکے ہیں۔ ہاں۔ غامدی صاحب سے کثیر مقامات پر اختلاف کے باوجود یہ دعوی تو میں نے کبھی نہیں کیا کہ ان کی ہر بات بہرحال غلط ہے۔  -------------------------------------- معاصر علماے کرام کے اصول میں کیا مسئلہ ہے؟  -------------------------------------- جن علماے کرام کا حوالہ دیا گیا ان کے صد احترام کے باوجود مجھے کہنے دیجیے کہ متاخرین، بلکہ متاخرین کے متاخرین، سے اصول لینے کے بجاے اصل مذہب کے اصولوں پر توجہ کیجیے۔ متاخرین نے ایک تو مغلوبیت کے دور میں آنکھ کھولی ہے جس کی وجہ سے ان پر احتیاط کا اتنا شدید غلبہ ہوا کہ جہاں بھی ذرا سا شائبہ بھی محسوس ہوا کہ اس سے کسی ناجائز کام کی طرف گنجائش پیدا ہوگی وہاں انھوں نے عدم جواز کا فتوی دیا۔ سد ذریعہ کا یہ استعمال حنفی مذہب کے مسلمہ اصولوں کے ساتھ متناقض ہے۔ پھر متاخرین کے متاخرین نے تو اس دور میں آنکھ کھولی ہے جب مختلف مذاہب کے ملغوبے "تلفیق" کے نام پر وجود میں آچکے ہیں۔ اس لیے سد ذریعہ کو، جو مالکی اصول ہے، حنفی فقہ میں قبول کرتے ہوئے انھیں احساس بھی نہیں ہوا کہ اس طرح وہ اصولی تناقض میں مبتلا ہورہے ہیں۔ اللہ ہم سب پر رحم کرے! --------------------------- دو سال قبل کی ایک پوسٹ
##############################
https://web.facebook.com/MMushtaqYusufzai/posts/817142458700480
کیا توحیدی مذاہب کے برعکس مشرکانہ مذاہب اور لبرلزم میں برداشت زیادہ ہوتا ہے؟ --------------------- کیرن آرمسٹرانگ مذاہب پر لکھنے والی ایک مشہور عوامی (populist) مصنفہ ہیں اور عوامی مصنفین کی تحریرات میں پائی جانے والی تین خصوصیات - سطحیت، مبالغہ آرائی اور سادہ فکری - ان کی کتب میں بھی پائی جاتی ہیں۔ (آپ جانتے ہیں کہ یہ تینوں خصوصیات جناب غامدی صاحب کے ڈسکورس میں بھی بدرجۂ اتم پائی جاتی ہیں۔ یہی خصوصیات سائنس پر لکھنے والے عوامی مصنف یووال نوح حراری یا عوامی ملحد چارلس ڈکنز کے ہاں بھی پائی جاتی ہیں۔) سطحیت، مبالغہ اور سادہ فکری کی ایک مثال آرمسٹرانگ کا یہ دعوی ہے کہ توحیدی مذاہب (یہودیت، مسیحیت اور اسلام) میں برداشت کا عنصر کم پایا جاتا ہے جبکہ مشرکانہ مذاہب میں ان کی بہ نسبت برداشت کا مادہ زیادہ پایا جاتا ہے۔ کیا واقعی ایسا ہے؟ مشرکین عرب کی جانب سے رسول اللہ ﷺ اور آپ کے صحابہ پر ڈھائے جانے والے مظالم کو ماضی کی داستان اور اس وقت کے سماجی حالات کا جبر قرار دینے والے ہندوستان کے ہندووں کی جانب سے روا رکھی جانے والی وحشت و بربریت کو کیا کہیں گے؟  جیسا کہ پچھلی پوسٹ میں عرض کیا تھا، لبرلزم اور ہندو مت کے متعلق برداشت اور وسعت قلبی کی نسبت محض پروپیگنڈا ہے اور بس۔ عام طور پر کہا جاتا ہے کہ مشرکانہ مذہب میں اگر دس، بیس، پچیس دیوتا پہلے ہی سے موجود ہیں تو چند ایک مزید دیوتاؤں کے اضافے سے انھیں کیا فرق پڑتا ہے اور پھر ہندومت میں تو کروڑوں دیوتا ہیں (اور ایک خدا کو ماننے والے بھی، خدا کو نہ ماننے والے بھی اور خدا کے متعلق خاموش رہنے والے بھی)! یہ اگر دھوکا نہیں تو سادہ فکری ضرور ہے۔ مشرکانہ مذاہب مزید دیوتاؤں کو بھی مان سکتے ہیں، ایک خدا کو بھی اور خدا سے انکار کو بھی۔ بس وہ صرف ایک شرط رکھتے ہیں: اور وہ یہ کہ آپ ہمیں غلط نہ کہیں۔ جیسے ہی آپ نے انھیں غلط قرار دیا، آپ کا وجود ان کےلیے ناقابلِ برداشت ہوجاتا ہے۔ بہ الفاظِ دیگر، مشرکانہ مذہب نئے خداؤں کو بھی مان سکتا ہے، توحیدی مذاہب کو بھی برداشت کرسکتا ہے ، خدا کے متعلق خاموشی پر بھی خوش ہوتا ہے اور الحاد پر بھی اسے کوئی اعتراض نہیں ہوتا، اگر یہ نئے خداؤں کو ماننے والے، یا ایک خدا کو ماننے والے، یا خدا کے متعلق خاموش رہنے والے، یا خدا کا انکار کرنے والے اس مشرکانہ مذہب کی بالادستی قبول کرلیں۔  یہی کچھ جدید و مابعد جدید مشرکانہ/ملحدانہ مذہب، یعنی لبرلزم، کی برداشت کے حدود کے متعلق بھی سو فی صد درست ہے۔
##############################
https://web.facebook.com/MMushtaqYusufzai/posts/816846972063362
ہندو مت کی وسعت قلبی کے پروپیگنڈے کی حقیقت -------------------- ہندو مت کے متعلق عام طور پر مشہور کیا گیا ہے کہ اس کی کوئی متعین تعریف نہیں ہے، بس جو خود کو ہندو کہے وہ ہندو ہے، اس کے کوئی متعین صحیفے نہیں، جو مرضی صحیفے مانو یا نہ مانو، اس کے کوئی متعین عقائد نہیں، چاہو تو ایک خدا مانو، یا تینتیس کروڑ مانو یا سرے سے نہ مانو، وغیرہ وغیرہ۔  نامور کانگرسی سیاست دان ششی تھرورنے، جس کی انگریزوں کے استحصالی دور کے متعلق کتابیں کافی مشہور ہیں، کچھ عرصہ قبل کتاب لکھی: Why I am A Hindu۔ اس میں بھی اس نے اس قسم کے دعوے کیے اور اسی کو اپنے ہندو ہونے کا بنیادی سبب گردانا کہ یہ "لبرل" ہے، کسی پر عقیدہ مسلط نہیں کرتا، اور ہر کسی کو اپنا اپنا عقیدہ رکھنے کی اجازت دیتا ہے اور بنیادی جوہری اختلاف کے باوجود ان سب کو ہندو مانتا ہے جو خود کو ہندو کہے۔ وہ مزید کہتا ہے کہ اسی وجہ سے ہندومت نے ہندوستان میں تمام مذاہب کو، سواے دو مذاہب کے، خود میں سمو لیا۔ یہ دو مذاہب جن کو ہندومت سمو نہیں سکا وہ اسلام اور مسیحیت ہیں۔  سوال یہ ہے کہ آخر اسلام اور مسیحیت کو ہندو مت کیوں ہڑپ نہیں کرسکا؟ نیز اگر کسی بھی قسم کا عقیدہ رکھنے والا ہندو کہلا سکتا ہے تو پھر مسلمان یا مسیحی کو ہندو کیوں نہیں کہا جاسکتا؟ اگر حق کی تلاش کے سبھی راستے یکساں طور پر درست/غلط/لغو ہیں تو پھر یہی کچھ اسلام اور مسیحیت کے متعلق کیوں نہیں مانا جاسکتا؟ ششی تھرور اس طرح کے سوالات سے کنی کترا کر نکل جاتا ہے کیونکہ ان پر بحث سے یہ بات کھل کر سامنے آسکتی تھی کہ "جو خود کو ہندو کہے وہ ہندو ہے" پورا سچ نہیں ہے۔ پورا سچ یہ ہے کہ "خود کو ہندو کہلوانے کےلیے کچھ کم از کم عقیدہ اور تصور ہے جسے مانے بغیر کوئی شخص ہندو نہیں ہوسکتا اور اسی طرح ہندو ہونے کےلیے کچھ عقیدوں اور تصورات کا رد لازمی ہے کیونکہ ان کے رد کے بغیر کوئی شخص ہندو نہیں ہوسکتا!" تاہم یہ پورا سچ بیان کیا جائے تو ہندو مت کا "لبرل" بت پاش پاش ہوجاتا ہے۔ یہاں یہودیت کا بھی ذکر کیا جاسکتا تھا لیکن چونکہ یہودیت میں بنی اسرائیل سے باہر کسی کو یہودی بنانے کی روایت موجود نہیں ہے، اس لیے اس کا عدم ذکر قابلِ فہم ہے اور یہیں سے اسلام اور مسیحیت کی دور اور مشترک خصوصیات بھی سامنے آجاتی ہے، جن کا ذکر ششی تھرور نے کیا بھی ہے۔ وہ یہ کہ یہ دونوں مذاہب اس کے دعویدار ہیں کہ حق ہمارے پاس ہی ہے (ان الدین عند اللہ الاسلام۔۔۔ و من یبتغ غیر الاسلام دینا فلن یقبل منہ۔۔۔ و آمنوا بما نزل علی محمد ھو الحق من ربھم) اور یہ کہ ہم یہ حق دوسروں تک پہنچائیں گے تاکہ وہ بھی یہ حق قبول کرلیں (قل یا ایھا الناس انی رسول اللہ الیکم جمیعا)۔ ان دو خصوصیات پر غور کریں تو اوپر مذکورہ سوالات کے جواب کا راستہ کھل سکتا ہے۔
##############################
https://web.facebook.com/MMushtaqYusufzai/posts/818252205256172
ضروری اعلان -------- مولانا تقی عثمانی صاحب کے خلاف بے ہودہ بکواس پر مشتمل پوسٹ جو لوگ شیئر کررہے ہیں،  سب کو انفرینڈ کردیا جائے گا۔ متعصب اور بے وقوف مولوی بالخصوص نوٹ کرلیں۔
##############################
https://web.facebook.com/MMushtaqYusufzai/posts/818116771936382
آج چیف جسٹس لاہور ہائیکورٹ جناب جسٹس سردار محمد شمیم خان سے ملاقات میں ججز کی اسلامی قانون میں ٹریننگ پر تفصیلی گفتگو ہوئی۔ رجسٹرار لاہور ہائیکورٹ جناب عبد الستار صاحب بھی موقع پر موجود تھے۔ جناب ڈاکٹر عطاء اللہ خان محمود وٹو صاحب بھی میٹنگ میں شریک رہے۔ اس سے قبل پنجاب کے پراسیکیوٹر جنرل صاحب سے بھی ملاقات ہوئی اور پراسیکیوٹرز کی اسلامی قانون میں ٹریننگ پر تبادلہ خیال ہوا۔
##############################
https://web.facebook.com/MMushtaqYusufzai/posts/819831941764865
وقف اور ٹرسٹ ----------- ایک دوست نے ٹرسٹ اور وقف کے متعلق سوال کیا تھا۔ مصروفیت کی وجہ سے جواب میں تاخیر ہوئی۔ چند مختصر نکات پیشِ خدمت ہیں۔ پہلے ٹرسٹ کو سمجھ لیجیے۔ زید اپنی زمین بکر کو منتقل کرتا ہے کہ تاکہ بکر اس زمین سے حاصل ہونے والے فوائد عمرو کو دیتا رہے۔ انگریزی رواجی قانون (common law) کے تحت زمین کی ملکیت زید سے بکر کو منتقل ہوجاتی ہے اور عمرو کو یہ حق نہیں ہے کہ وہ ان فوائد کے حصول کےلیے عدالت سے رجوع کرے جس کے متعلق زید اور بکر کا معاہدہ ہوا تھا کیونکہ عمرو اس معاہدے کا فریق نہیں ہے اور انگریزی رواجی قانون کی رو سے وہ شخص معاہدے کے حقوق و فرائض کے بارے میں عدالتی چارہ جوئی کا حق نہیں رکھتا جو معاہدے میں شامل نہ ہو۔ اسے معاہدے کو فریقین کے درمیان ایک نجی معاملہ ماننے کا اصول (doctrine of privity of contract) کہا جاتا ہے۔تاہم انگریزی نظام میں پہلے بادشاہ، پھر اس کے نائب لارڈ چانسلر، اور پھر انگریزی رواجی قانون کے بجاے "فطری اصولِ عدل"  (principles of natural justice) پر فیصلہ کرنے والی خصوصی عدالتوں نے عمرو ، یعنی ٹرسٹ کے beneficiary ، کے لیے حقوق تسلیم کرلیے۔ چنانچہ اب زید ، یعنی trustee، کو قانونی مالک (legal owner) اور عمرو، یعنی beneficiary کو اصولِ انصاف کی رو سے مالک (equitable owner) مانا جاتا ہے۔  اب وقف کی طرف آئیے۔  زید نے اپنی زمین وقف کردی اور بکر کو اس کا منتظم (Administrator) بنادیا تاکہ وہ زمین سے حاصل ہونے والے فوائد عمرو کو دیتا رہے۔  اب پہلا سوال یہ ہے کہ اسلامی قانون کے اصولوں کی رو سے وقف کی جانے والی زمین کا مالک کون ہے؟  امام ابوحنیفہ کے موقف کی رو سے زمین زید کی ملکیت میں ہی رہتی ہے لیکن اس کی ملکیت کی آگے کسی اور شخص کی طرف منتقلی رک جاتی ہے ؛ جبکہ صاحبین کے موقف کی رو سے زمین زید کی ملکیت سے نکل جاتی ہے اور قانوناً مان لیا جاتا ہے کہ اب یہ اللہ تعالیٰ کی ملکیت میں ہے۔ اگر صاحبین کی بات مانی جائے (اور اسی پر حنفی مذہب کا فتوی ہے) تو دوسرا سوال یہ ہے کہ زمین پر زید کی ملکیت کب ختم ہوجاتی ہے؟ امام ابو یوسف کا کہنا ہے کہ جیسے ہی اس نے زمین وقف کرنے کا کہا ، اس کی ملکیت ختم ہوجاتی ہے جبکہ امام محمد کا کہنا ہے کہ اس کی ملکیت تب ختم ہوگی جب وہ زمین بکر کے حوالے کردے۔  زمین پر زید کی ملکیت باقی رہتی ہے یا وہ اس کی ملکیت سے نکل جاتی ہے، بہرحال ان دو  بنیادی اصولوں  پر سب کا اتفاق ہے  کہ :  زمین بکر یا عمرو کی ملکیت نہیں بنتی ؛ اور  نہ ہی زمین کسی اور شخص کی ملکیت میں جاسکتی ہےکیونکہ نہ اسے بیچا جاسکتا ہے، نہ ہبہ کیا جاسکتا ہے ، نہ ہی اس پر میراث کے احکام نافذ ہوسکتے ہیں۔  چنانچہ اسلامی قانون کی رو سے بکر ، وقف کا منتظم یا متولی ، عمرو کا ، جس کے فائدے کےلیے زمین وقف کی گئی ، وکیل ہوتا ہے اور زمین کے انتظام پر اٹھنے والے اخراجات اور اپنی محنت کی اجرت کے بعد بچنے والا صافی نفع عمرو کو دینے کا پابند ہوتا ہے۔ اس کے برعکس ٹرسٹی قانون کی نظر میں ٹرسٹ شدہ زمین کا مالک ہوتا ہے۔  اس بنیادی فرق پر نظر رہے تو دیگر فروق پر بات آسان ہوجاتی ہے۔  ------------------ یاد کیجیے اس خاتون کی بات جو ٹرسٹی ہونے کے باوجود کہتی تھیں کہ میری باہر تو کیا پاکستان میں بھی کوئی جائیداد نہیں ہے !
##############################
https://web.facebook.com/MMushtaqYusufzai/posts/819657778448948
جنرل مشرف کے دور میں کس نے مذہب کا بیوپار کیا؟ ------------------ یہ معلوم کرنا ہو تو صرف ان ناموں کا جائزہ لیں جنھوں نے حدود قوانین کے خلاف جیو گروپ کے پروپیگنڈا مہم میں حصہ لیا ، یا عورت فاؤنڈیشن اور دیگر این جی اوز کےلیے اس موضوع پر کتب لکھیں، اور اس مہم میں یا ان کتب میں وہی کچھ "قرآن و سنت سے ثابت" کیا جو جنرل مشرف چاہتا تھا۔ ---------------- نوٹ:  ان میں سے بعض حضرات نے جنرل مشرف کے خلاف بھی لکھا، یا کہا، لیکن اس وقت جب جنرل مشرف نے کھال، یعنی وردی، اتار لی تھی۔
##############################
https://web.facebook.com/MMushtaqYusufzai/posts/821189828295743
جے یو آئی کا دھرنا -------------- جے یو آئی کو اپنے موقف کے اظہار کےلیے - دستور و قانون کی حدود کے اندر رہتے ہوئے - جلسے، جلوس اور دھرنے کا حق ہے اور اسے اس حق سے اس وقت تک نہیں روکا جاسکتا جب تک وہ دستور یا قانون کی خلاف ورزی نہ کرے۔ اس پر یہ اعتراض غلط ہے کہ وہ اقتدار کی سیاست کرتی ہے۔ جیسا کہ آصف محمود بھائی نے خود مولانا فضل الرحمان صاحب کی روایت نقل کی ہے، سیاسی پارٹی اقتدار کی سیاست نہیں کرے گی تو اور کیا کرے گی؟ جے یو آئی ایک عام سیاسی جماعت ہے اور اس لیے وہ ہر وہ کام کرسکتی ہے جو پاکستان کی کوئی بھی عام سیاسی جماعت کرتی ہے، جیسا کہ مذہبی کارڈ کا استعمال! کیا مذہبی کارڈ کا استعمال پاکستان پیپلز پارٹی، نون لیگ، عوامی نیشنل پارٹی اور پی ٹی آئی سمیت دیگر سبھی پارٹیوں نے وقتاً فوقتاً نہیں کیا؟ پھر جے یو آئی کیوں نہ کرے؟ ظاہر ہے کہ پاکستان میں مذہب ایک بہت ہی مؤثر کردار رکھتا ہے اور اس وجہ سے ووٹرز کو کھینچنے کےلیے مذہب کا استعمال سیاست میں کوئی حیران کن امر نہیں ہے۔ بعض دوستوں کا یہ خیال ہے کہ خادم رضوی صاحب کی "ڈی بریفنگ" کے بعد مذہب کے نام پر لوگوں کو اکٹھا نہیں کیا جاسکے گا۔ اس کے متعلق عرض ہے کہ یہ بات پنجاب کی حد تک درست ہوسکتی ہے لیکن خیبر پختونخوا میں رضوی صاحب کا کردار نہ ہونے کے برابر تھا اور ان کے "نیوٹرلائز" ہونے سے خیبر پختونخوا کے مذہبی ووٹرز پر کوئی فرق نہیں پڑا۔ جے یو آئی سمیت کوئی بھی سیاسی پارٹی اب بھی خیبر پختونخوا سے مذہب کے نام پر اچھا خاصا مجمع اکٹھا کرسکتی ہے۔ اس دھرنے پر کسی اور کو اعتراض ہو تو ہو لیکن کم از کم پی ٹی آئی کو اس پر اعتراض کا کوئی حق نہیں ہے کیونکہ اس نے خود اس حق کو اسی طرح پورے زور و شور سے منوانے کی کوشش کی ہے جس طرح اب جے یو آئی کررہی ہے۔ نیز پی ٹی آئی کے دھرنے سے قبل نون لیگ اور پیپلز پارٹی اپنے اپنے دورِ شباب میں لانگ مارچ اور ٹرین مارچ بھی کرچکی ہیں۔ اسی طرح جماعتِ اسلامی کا دھرنا بھی سب کو یاد ہی ہے۔  البتہ یہ بات اہم ہے کہ پی ٹی آئی کے دھرنے میں بھی بات ارکانِ اسمبلی کے استعفوں تک پہنچ گئی تھی (اگرچہ بعد میں "کوئی شرم ۔۔۔ کوئی حیا" والی سپیچ بھی انھیں سننی پڑی)۔ تو کیا خیال ہے؟ کیا جے یو آئی کے دھرنے سے قبل اور کوئی نہیں تو کم از کم امامِ سیاست کے برخوردار ہی اسمبلی رکنیت سے استعفا دے لیں گے؟
##############################
https://web.facebook.com/MMushtaqYusufzai/posts/834123700335689
لاپتہ افراد کے حقوق اور قانون کی بالادستی کےلیے پشاور ہائی کورٹ کا ایک تاریخی فیصلہ ----------------------------- سیاسی محاذ آرائی اور قومی مقابلۂ جگت بازی کے اس موسم میں پشاور ہائی کورٹ کا ایک تاریخی فیصلہ نظروں سے اوجھل رہ گیا ہے۔ ہائی کورٹ نے یہ فیصلہ پچھلے ہفتے 17 اکتوبر کو سنایا ہے اور قرار دیا ہے کہ صوبہ خیبر پختونخوا میں نافذ کیے گئے ظالمانہ قوانین، جن کے ذریعے دیگر کئی امور کے علاوہ سالہا سال سے بے شمار لوگوں کو نامعلوم مقامات پر مقدمات چلائے بغیر قید کیا گیا ہے، دستور سے تصادم کی بنیاد پر کالعدم ہیں۔ ہائی کورٹ نے حکومت کو حکم دیا ہے کہ صوبے میں قائم ایسے قیدخانوں کی مکمل معلومات فراہم کرے، جن قیدیوں پر کوئی چارج نہیں لگایا گیا انھیں فوری طور پر رہا کردے اور جن کے خلاف چارج لگایا گیا ہے انھیں فوراً ان عدالتوں میں پیش کیا جائے جو ان کا مقدمہ سننے کا اختیار رکھتی ہیں۔ عدالت نے اس مقدمے میں فوج اور ایجنسیوں کے کردار پر بھی کڑی تنقید کی ہے۔  فیصلہ ہائی کورٹ کے چیف جسٹس جناب جسٹس وقار سیٹھ نے لکھا ہے جبکہ مقدمے میں ان قوانین کے خلاف دلائل ہمارے محبوب دوست بیرسٹر ڈاکٹر عدنان خان نے دیے جنھوں نے حکومتی وکلا کے دلائل کے پرخچے اڑا دیے۔ وہ پوری قوم کی جانب سے داد اور شکریے کے مستحق ہیں۔  ہمیں خبر ہے کہ ہم ہیں چراغِ آخر شب ہمارے بعد اندھیرا نہیں، اجالا ہے! --------------------------- اس فیصلے کے تفصیلی تجزیے کی ضرورت ہے۔ کوشش کروں گا کہ آج کسی وقت یہ فریضہ ادا کرسکوں۔
##############################
https://web.facebook.com/MMushtaqYusufzai/posts/834097877004938
رات جناب زاہد محمود راجا صاحب کے ساتھ پر لطف نشست رہی۔ راجا صاحب پرانے اسلامین ہیں اور اس وقت ہائی کورٹ بار کی صدارت کے امیدوار ہیں۔ ہمارا بھرپور تعاون اور نیک خواہشات ان کے ساتھ ہیں۔  تمام دوستوں اور شاگردوں سے ان کی سپورٹ کی درخواست ہے۔
##############################
https://web.facebook.com/MMushtaqYusufzai/posts/836223286792397
استغاثہ کمزور ہو، تو ٹرائل کورٹ کا جج کچھ نہیں کرسکتا۔ ٹرائل کورٹ میں مقدمہ کمزور ہو تو اپیل میں اعلی عدالت کچھ نہیں کرسکتی۔استغاثہ کمزور ہو، تو ٹرائل کورٹ کا جج کچھ نہیں کرسکتا۔ ٹرائل کورٹ میں مقدمہ کمزور ہو تو اپیل میں اعلی عدالت کچھ نہیں کرسکتی۔
##############################
https://web.facebook.com/MMushtaqYusufzai/posts/836205276794198
کیا قاتلوں کی شناخت پریڈ کے سوا ان کی پہچان کا کوئی طریقہ نہیں تھا؟ مثلا ڈیوٹی کا سرکاری ریکارڈ کہاں ہے؟کیا قاتلوں کی شناخت پریڈ کے سوا ان کی پہچان کا کوئی طریقہ نہیں تھا؟ مثلا ڈیوٹی کا سرکاری ریکارڈ کہاں ہے؟
##############################
https://web.facebook.com/MMushtaqYusufzai/posts/837653303316062
ایمبولینس اور خواتین ڈرائیورز کو راستہ دیں۔ ----------------------------------------- انٹرنیشنل کمیٹی آف دی ریڈ کراس نے ایمبولینس کو راستہ دینے کےلیےخصوصی آگاہی مہم شروع کی ہے ۔ میرا خیال یہ ہے کہ ایسی مہم خواتین ڈرائیورز کو راستہ دینے کےلیے بھی شروع کرنی چاہیے۔  ابھی کچھ دیر قبل سینٹورس سے واپس گھر کی طرف نائنتھ ایونیو پر جارہا تھا کہ اچانک ایک سرخ رنگ کی گاڑی نے انتہائی غلط طریقے سے مجھے اوورٹیک کرکے بائیں مڑنا شروع کیا۔ میں نے ہارن بجایا تو اس کے بعد اس گاڑی نے انڈیکیٹر لگایا۔ اتنے میں میری نظر ڈرائیور کی سیٹ پر پڑی تو معلوم ہوا کہ خاتون ڈرائیو کررہی ہے۔ میں نے فوراً انا للہ کہا اور اس خاتون سے تو سوری نہیں کرسکتا تھا، البتہ پاس بیٹھی اہلیہ سے سوری کیا۔ دلچسپ بات یہ ہے کہ اس گاڑی نے بائیں طرف کا انڈیکیٹر بھی لگالیا اور مسلسل بائیں طرف جارہی تھی لیکن عین چوک پر پہنچ کر اچانک خاتون ڈرائیور کو کچھ اور خیال آیا تو انھوں نے بائیں مڑنے کے بجاے سیدھے جانا ہی مناسب سمجھا۔ ہاں۔ انڈیکیٹر اس کے بعد بھی کچھ دیر تک جلتا بجتا رہا۔ میں نے مزید کچھ کہنے سے گریز ہی بہتر سمجھا کیونکہ میری اہلیہ اس دوران میں ٹھیک ٹھاک غصہ ہوچکی تھیں۔ کچھ عرصہ قبل اسلام آباد میں ہی ایک چوک پر سگنل سرخ ہونے کی وجہ سے گاڑی کھڑی کردی۔ پچیس تیس سیکنڈ گزرے تھے کہ اچانک پیچھے سے کسی گاڑی نے زبردست ٹکر دے ماری۔ پوری گاڑی ہل کر رہ گئی۔ میں بڑے غصے میں نیچے اترا تو دیکھا کہ خاتون ڈرائیور ہے اور بہت زیادہ فرسٹریشن میں (شیشے چڑھائے) چیخ چیخ کر ، اور ہاتھ ہلا کر، کہہ رہی ہے کہ غلطی آپ کی ہے۔ میرا تو خیر سارا غصہ اسی وقت اتر گیا تھا جب میں نے دیکھا کہ ڈرائیور خاتون ہے لیکن مجھے حیرت تھی کہ غلطی میری کیسے تھی۔ فرنٹ سیٹ سے ایک نوجوان اترا اور  پاس آکر مجھے کہا کہ سوری غلطی ہماری ہی تھی لیکن آپ تو جانتے ہیں کہ خواتین اسی طرح ڈرائیو کرتی ہیں، ہم آپ کا خرچہ بھر دیں گے۔ (گاڑی کا بمپر لٹک رہا تھا۔) میں نے اس کا شانہ تھپتھپا کر کہا: کوئی بات نہیں، ایسا ہوتا ہے بعض اوقات۔ واپس گاڑی میں بیٹھ گیا۔ اہلیہ کو کہانی سنائی تو ایک اور شاک لگا۔ انھوں نے کہانی سن کر کہا کہ میرے ساتھ ایسا ہوتا تو میں بھی یہی کہتی کہ غلطی آپ کی ہے! ----------------- قند مکرر
##############################
https://web.facebook.com/MMushtaqYusufzai/posts/837175400030519
قتل کے مقدمات میں متاثر ہونے والے حقوق ------------------------------- جب بھی قتل کے کسی مقدمے میں کوئی طاقتور شخص سزا سے بچ جاتا ہے تو میڈیا میں، بالعموم قانون سے ناواقف، نام نہاد تجزیہ نگار ملبہ اسلامی قانون پر گرانا شروع کردیتے ہیں۔ کئی بار ان غلط فہمیوں پر گفتگو کی جاچکی ہے۔ ایک بار پھر اچھی طرح نوٹ کیجیے۔ اسلامی قانون کی رو سے قتل کے جرم کی وجہ سے چار مختلف حقوق پامال ہوتے ہیں اور ان چار میں سے ہر حق کا اپنا الگ الگ اثر ہوتا ہے اور ان کے نفاذ کےلیے الگ الگ ذمہ داری ہوتی ہے۔ یہ بھی یاد رکھیے کہ حق جس کا ہوتا ہے معافی کا اختیار بھی اسی کے پاس ہوتا ہے۔ سب سے پہلے قاتل "اللہ تعالیٰ کا حق" پامال کرتا ہے کیونکہ اس نے قتلِ انسانی کو جرم قرار دے کر اس سے سب کو روکا ہے اور ایک انسان کے قتل کو سب انسانوں کے قتل کے برابر قرار دیا ہے۔ چنانچہ قاتل اصلاً اور اولاً و آخراً اللہ کے سامنے جواب دہ ہوتا ہے۔ اللہ تعالیٰ کے اس حق کی پامالی کی وجہ سے اسے آخرت کی جوابدہی تو کرنی ہی ہوگی لیکن دنیا میں بھی اس کے کچھ اثرات مرتب ہوتے ہیں۔ مثلاً اللہ تعالیٰ کے قانون کی رو سے اس شخص کو مقتول کی وراثت یا وصیت سے کچھ بھی نہیں مل سکتا۔ اسی طرح خواہ یہ قتل غلطی سے ہوا ہو، اللہ تعالیٰ کے حق کی پامالی کی وجہ سے قاتل پر لازم ہوگا کہ وہ کفارہ ادا کرے۔ اللہ تعالیٰ اپنا حق معاف کرے گا یا نہیں، یہ تو قیامت کے دن اللہ ہی بتائے گا۔ اس لیے دنیا میں یہ دونوں احکام (میراث/وصیت سے محرومی اور کفارہ) معطل نہیں ہوسکتے۔ ان سے یہ بھی معلوم ہوا کہ چاہے قاتل کو مقتول کے ورثا اپنے حقوق معاف کردیں اور اس وجہ سے وہ قصاص یا دیت سے بچ جائے لیکن قانون کی نظر میں اس کا جرم ختم نہیں ہوتا۔ سزا سے بچنا الگ امر ہے، جرم کا مٹ جانا الگ۔ اس کے بعد ظاہر ہے کہ مقتول کا حق پامال ہوا ہے اور اس حق کےلیے قاتل کو قیامت کے دن جواب دینا ہوگا۔ پھر چاہے اللہ اپنی مہربانی سے مقتول کو قائل کردے کہ وہ قاتل کو معاف کردے۔ ظاہر ہے کہ اس کا بڑی حد تک انحصار اس پر ہے کہ قاتل اپنے فعل پر نادم ہے یا نہیں، اس نے توبہ کی یا نہیں، اس نے اپنے فعل کی تلافی کی کوشش کی یا نہیں، وغیرہ۔ تیسرا حق مقتول کے ورثا کا ہے جن کو قتل عمد کی صورت میں اللہ تعالیٰ نے قصاص کا اور قتل خطا کی صورت میں دیت کا حق دیا ہے اور وہ یہ دونوں حقوق عوض لے کر یا بغیر عوض لیے معاف کرسکتے ہیں۔ ہمارے ہاں بدقسمتی سے قتل کے معاملے میں کو بس قصاص اور دیت تک ہی محدود سمجھا جاتا ہے۔ یہ محض سادگی یا جہل ہے۔ یہ بھی یاد رہے کہ مقتول کے ورثا کے اس حق کی حفاظت حکومت کی ذمہ داری ہے۔ قرآن کے صریح الفاظ ہیں: و من قُتِل مظلوماً فقد جعلنا لولیہ سلطانا۔ چنانچہ حکومت کا فرض ہے کہ وہ مقتول کو قاتل کے خوف، دباو اور لالچ سے محفوظ رکھے اور یقینی بنائے کہ وہ اگر عوض لے کر یا بغیر عوض لیے قاتل کو معاف کررہے ہیں تو ایسا وہ اپنی آزادانہ مرضی سے کررہے ہیں۔ پاکستانی قانون کی رو سے تصریح کی گئی ہے کہ عدالت جب تک اس امر پر مطمئن نہ ہو وہ معافی نامہ قبول نہیں کرے گی۔ چوتھا حق مسلمانوں کے معاشرے کا اجتماعی حق ہے کیونکہ قتل سے صرف ایک شخص یا اس کا خاندان ہی نہیں بلکہ پورا معاشرہ متاثر ہوتا ہے۔ اسلامی قانون کی رو سے مسلمانوں کے اس اجتماعی حق کی تنفیذ کی ذمہ داری حکومت پر عائد ہوتی ہے اور مسلمانوں کے وکیل اور نمائندے کی حیثیت سے اس حق کی معافی کا فیصلہ بھی حکمران کرسکتا ہے۔ اسی پہلو سے فقہاے کرام اکثر یہ کہتے ہیں کہ حکمران کے پاس اختیار ہے کہ وہ فساد کی روک تھام کے لیے اسلامی قانون کی حدود کے اندر رہتے ہوئے مجرم کو مناسب سزا دے سکتا ہے۔ اس سزا کو "سیاسہ" کہتے ہیں اور سیاسہ کا لغوی مطلب گھوڑے کو لگام ڈالنا ہے۔ واضح رہے کہ گھوڑے کو لگام ڈالنے کے اس اختیار کےلیے مجموعۂ تعزیرات پاکستان کی دفعہ 311 کے تحت عدالت قاتل کو سزاے موت بھی دے سکتی ہے، خواہ اسے مقتول کے تمام ورثا نے معاف کیا ہو کیونکہ مقتول کے ورثا اپنا حق معاف کرسکتے ہیں لیکن معاشرے میں فساد کے روکنے کی ذمہ داری حکومت کی ہے اور معاشرے کے حق کی حفاظت بھی اس کی ذمہ داری ہے۔  چنانچہ حکمران صرف اتنا ہی نہیں کریں گے مقتول کے ورثا کے حق کی حفاظت کریں بلکہ یہ بھی ان کی ذمہ داری ہے کہ آئندہ کوئی شخص معاشرے کا امن برباد نہ کرسکے۔  اس لیے، میرے بھائیو، قاتل اسلامی قانون کی وجہ سے نہیں بلکہ حکومت کی بے غیرتی کی وجہ سے بچتے ہیں۔
##############################
https://web.facebook.com/MMushtaqYusufzai/posts/837986443282748
اب بس! -------- ہمارے دوست بیرسٹر ڈاکٹر عدنان خان نے اعلان کیا ہے کہ اگر ان کا شناختی کارڈ نادرا نے بلاک کیا تو وہ کوئی قانونی چارہ جوئی نہیں کریں گے۔ یہی اعلان میرا بھی ہے۔
##############################
https://web.facebook.com/MMushtaqYusufzai/posts/837882506626475
آپ افغانستان سے کب آئے؟ -------------- کچھ عرصہ پہلے شناختی کارڈ کی تجدید کےلیے نادرا کے 24/7 سروس دینے والے دفتر واقع بلیو ایریا میں جانے کا اتفاق ہوا۔ کئی مراحل سے گزرنے کے بعد آخر میں ایک خاتون اسسٹنٹ ڈائریکٹر کے سامنے بیٹھنا پڑا کہ انھوں نے فارم پر دستخط کرنے تھے۔  کوائف دیکھ کر خاتون نے پوچھا: آپ پٹھان ہیں؟  میں نے کہا: جی ہاں۔  پوچھا: کیا قبیلہ ہے آپ کا؟  کہا: یوسف زئی۔  پوچھا: اوہ تو آپ افغانستان سے آئے ہیں؟  کہا: جی ہاں۔  پوچھا: کب؟  کہا: میں تو نہیں لیکن میرے باپ دادا آئے تھے؟  اب محاورتاً ہی نہیں، حقیقتاً بھی ان کے کان کھڑے ہوتے دکھائی دیے۔  پوچھا: وہ کب آئے تھے؟  میں نے کہا: کوئی زیادہ عرصہ نہیں ہوا، یہی کوئی نو سو سال ہوئے ہوں گے، محمود غزنوی کے ساتھ آئے تھے۔ پہلے تو ان کے چہرے پر الجھن کے اثرات نظر آئے۔ پھر اس پر غصہ چھا گیا۔ دبنگ لہجے میں کہا: اس کا کیا مطلب؟ میں نے ان سے بھی زیادہ دبنگ لہجے میں کہا: اس کا مطلب یہ ہے کہ آپ کو اپنے مطالعۂ پاکستان کا پرچہ دوبارہ پاس کرنا ہوگا تاکہ آپ کو معلوم ہو کہ یوسف زئی قبیلہ سوات، دیر،  مردان اور پاکستان کے دیگر شہروں میں کہاں کہاں پایا جاتا ہے اور کب سے پایا جاتا ہے۔ ------------ فرشتہ مہمند بے چاری کے بے چارے باپ کے شناختی کارڈ کے قضیے پر تعصب میں لتھڑی ہوئی چند پوسٹس دیکھ کر یہ پوسٹ لکھی تھی۔ حافظ حمد اللہ کے ساتھ نادرا کے بابوؤں کی کارستانی دیکھ کر پھر یہ بات یاد آگئی۔
##############################
https://web.facebook.com/MMushtaqYusufzai/posts/838505499897509
میرے عزیز ہم وطنو! مسئلہ کیا ہے؟ -------------------------- میرے فیس بک اکاؤنٹ کے ساتھ چھیڑ چھاڑ ویسے تو ہوتی ہی رہتی ہے لیکن پچھلے دو دنوں سے تو مسلسل حملے ہورہے ہیں۔ وجہ کیا ہے؟ کسے تکلیف ہے؟
##############################
https://web.facebook.com/MMushtaqYusufzai/posts/839220299826029
اسلام آباد 2 نومبر کو بند ہو یا نہ ہو، موٹروے آج سے ہی بند کردی گئی. یہ بوکھلاہٹ کیوں؟ حکومت کے مشیروں پر افسوس ہوتا ہے۔ ------------ جی نہیں، یہ آج کی خبر نہیں، بلکہ تین سال قبل آج کے دن کی خبر ہے جب میں مردان سے آتے ہوئے پھنس گیا تھا۔  آج موٹروے کھلی ہے۔ کچھ نہیں،  ویسے ہی میں نے کہا کہ جمہوریت کےلیے نوحہ خواں مولویوں اور لبرلز کو یاد دلاوں۔ بہت غصہ چڑھے تو فیس بک کے الگورتھم کو گالی دیں جس کی بدولت آج ہی یہ بات یاد آنی تھی۔
##############################
https://web.facebook.com/MMushtaqYusufzai/posts/839614299786629
شعبۂ قانون، اسلامی یونی ورسٹی کےلیے فخر کا مقام -------------------------- برادر محترم ڈاکٹر عزیز الرحمان صاحب، چیئرمین شعبۂ قانون، بین الاقوامی اسلامی یونی ورسٹی، اسلام آباد، کو اسلام آباد ہیلتھ کیئر ریگولیٹری اتھارٹی کے بورڈ کے رکن کی حیثیت سے تعیناتی پر خصوصی مبارکباد پیش کرتے ہیں۔  ڈاکٹر عزیز صاحب صحت، ادویات اور متعلقہ قانونی مسائل اور حقوق کے مباحث میں حقیقتاً اتھارٹی کی حیثیت رکھتے ہیں۔ اس لیے مجھے اس تعیناتی پر ہر گز حیرت نہیں ہے۔ یہ اسلامی یونی ورسٹی کےلیے بالعموم اور شعبۂ قانون کےلیے بالخصوص فخر اور خوشی کا موقع ہے۔ ہمیں امید ہے کہ اسلام آباد میں صحت کی سہولیات کی بہتری اور عام آدمی کے مسائل کے حل میں بھرپور کردار ادا کریں گے اور ہماری دعائیں ان کے ساتھ ہیں۔
##############################
https://web.facebook.com/MMushtaqYusufzai/posts/839559286458797
پیمرا ہو، نیپرا، یا اوگرا  کوئی ریگولیٹری ادارہ حکومت کا حصہ نہیں  بلکہ یہ حکومت پر "واچ ڈاگ" ہیں۔پیمرا ہو، نیپرا، یا اوگرا  کوئی ریگولیٹری ادارہ حکومت کا حصہ نہیں  بلکہ یہ حکومت پر "واچ ڈاگ" ہیں۔
##############################
https://web.facebook.com/MMushtaqYusufzai/posts/840886852992707
قادیانیوں کے متعلق اہل المورد سے ایک سادہ سوال ------------------ درج ذیل تصاویر کس صاحب قلم کی تحریر دل پذیر کی ہیں اور کیا وہ اب بھی ان الفاظ پر قائم ہیں؟ یہ سوال محض جنرل نالج کےلیے ہے۔
##############################
https://web.facebook.com/MMushtaqYusufzai/posts/840860462995346
الحاد اور تکفیر: سادہ فکری کی مثال ----------------- غامدی صاحب کے متاثرین کا ایک عام مسئلہ یہ ہے کہ سوال ایک امر کے متعلق ہوتا ہے اور وہ جواب کسی اور امر کا سوچنے لگتے ہیں۔  مثلاً ایک دفعہ میں نے تفصیل سے واضح کیا تھا کہ جب ہم تکفیر کی بات کرتے ہیں تو ہمارے سامنے مسئلہ اس دنیا کا ہوتا ہے: فلاں شخص کے ساتھ نکاح ہوسکتا ہے یا نہیں؟ وہ مسلمان کا وارث بن سکتا ہے یا نہیں؟ مسلمان اس کا وارث بن سکتا ہے یا نہیں؟ وہ مسلمانوں کو نماز کی امامت کراسکتا ہے یا نہیں؟ وغیرہ ۔ لیکن غامدی صاحب کے متاثرین فوراً اتمام حجت اور دلوں میں جھانکنے کی باتیں شروع کرکے بتانا شروع کردیتے ہیں کہ آپ تو خدانی منصب سنبھالنا چاہتے ہیں! Playing God! مجھے تفصیل سے بتانا پڑا کہ ایسا نہیں ہے۔ اب پھر دیکھیے۔ ہم بحث اس پر کررہے ہیں کہ کیا قیامت کے دن الحاد کا کوئی عذر قبول بھی ہوسکتا ہے اگر ہم قرآن میں مذکور یہ خدائی اعلان مان لیں کہ اس عہد سے غفلت کا بہانہ نہیں چلے گا، نہ ہی اس بات کا فائدہ ہوگا کہ ہم تو آباواجداد کے راستے پر گامزن تھے؟  لیکن غامدی صاحب کے ایک متاثر نے اب کے سوال کو یوں فریم کیا ہے: "عہدِ الست اگر انسان کی فطرت میں وجودِ خدا کی دلیل ہے تو ملحد کو کافر کیوں نہیں قرار دیا جا سکتا؟" ایک دفعہ پھر عرض کردوں کہ یہ مسئلہ غامدی صاحب کے متاثرین کا نہیں بلکہ غامدی صاحب کے ڈسکورس کا ہے جس کا لازمی نتیجہ اسی طرح کے رویے اور طرز استدلال کی صورت میں نکلتا ہے۔ اس ڈسکورس کی تین بنیادی خصوصیات یہ ہیں:  سادہ فکری (over-simplification)؛ مبالغہ آمیزی (exaggeration) اور قطعیت (definiteness). اب یاد کیجیے غامدی صاحب کے پسندیدہ الفاظ: اس معاملے میں دو رائیں نہیں ہوسکتیں! ------------ دو سال قبل کی ایک پوسٹ جس کی آج پھر یاددہانی ضروری ہے۔
##############################
https://web.facebook.com/MMushtaqYusufzai/posts/841178206296905
یہ مولانا صاحب کیا فرمارہے ہیں؟ "اگر آزادی مارچ کے مقاصد حاصل نہ بھی ہوسکے تو تحریک جاری رہے گی؟" بیّنوا، تؤجروایہ مولانا صاحب کیا فرمارہے ہیں؟ "اگر آزادی مارچ کے مقاصد حاصل نہ بھی ہوسکے تو تحریک جاری رہے گی؟" بیّنوا، تؤجروا
##############################
https://web.facebook.com/MMushtaqYusufzai/posts/841172702964122
اب تک کے مارچ نے اس ثابت شدہ حقیقت کو مزید مؤکد کیا کہ  نون لیگ کوما میں جاچکی ہے۔اب تک کے مارچ نے اس ثابت شدہ حقیقت کو مزید مؤکد کیا کہ  نون لیگ کوما میں جاچکی ہے۔
##############################
https://web.facebook.com/MMushtaqYusufzai/posts/841337752947617
اسلامی یونیورسٹی نے سڑکوں کی ممکنہ بندش اور رش کے مسائل کے اندیشے کی بنا پر کل اور پرسوں چھٹی کا اعلان کرلیا ہے۔ طلبہ نوٹ کرلیں۔اسلامی یونیورسٹی نے سڑکوں کی ممکنہ بندش اور رش کے مسائل کے اندیشے کی بنا پر کل اور پرسوں چھٹی کا اعلان کرلیا ہے۔ طلبہ نوٹ کرلیں۔
##############################
https://web.facebook.com/MMushtaqYusufzai/posts/842630906151635
ترکوں کا تاریخی شعور -------------------- ایران کےلیے پیکنگ کرتے ہوئے بیگ میں سے یہ تحفہ نکل آیا جو اس سال اپریل میں ترکی کے دورے کے دوران میں وہاں کی "عدالت اکیڈمی" کے سربراہ نے دیا تھا۔ گھوڑے پر سوار سلطان محمد الفاتح! جاننے والے جانتے ہیں کہ اس علامت کا مطلب کیا ہے! واضح رہے کہ عدالت اکیڈمی ترکی میں ججز کی صرف تربیت ہی کی نہیں بلکہ تعیناتی کی ذمہ داری بھی اٹھاتی ہے۔
##############################
https://web.facebook.com/MMushtaqYusufzai/posts/841760666238659
اگلا ہفتہ ایران میں، ان شاء اللہ۔ مقالے کا موضوع:  "فقہ حنفی میں بغاوت کے احکام کےلیے امام علی کا اسوہ بطورِ ماخذ"اگلا ہفتہ ایران میں، ان شاء اللہ۔ مقالے کا موضوع:  "فقہ حنفی میں بغاوت کے احکام کےلیے امام علی کا اسوہ بطورِ ماخذ"
##############################
https://web.facebook.com/MMushtaqYusufzai/posts/844669392614453
موجودہ حالات میں حضرت مولانا زاہد الراشدی صاحب کی خصوصی اپیل ---------- برادر محترم عمار ناصر صاحب نے پیغام دیا: السلام عليكم،  والد گرامی نے ایک اجتماعی اپیل مرتب کی ہے جسے ممتاز قومی شخصیات کی تائید کے ساتھ نشر کرنا مقصود ہے۔ ------ اس پر عرض کیا: وعلیکم السلام  میں تو ممتاز قومی شخصیات میں نہیں ہوں لیکن اس حکم پر لبیک کہہ کر یوسف کے خریداروں میں نام ضرور شامل کروں گا ☺ ------- درج ذیل اپیل کو میری اپیل بھی سمجھا جائے۔ اللہ کرے کہ تمام فریق معاملے کی نزاکت کو سمجھتے ہوئے قوم کو مزید آزمائش سے بچائیں۔ -------- بسم اللہ الرحمٰن الرحیم اسلام آباد کی صورتحال لمحہ بہ لمحہ گھمبیر ہوتی جا رہی ہے اور محب وطن پاکستانیوں کا اضطراب بڑھ رہا ہے۔ خدشہ ہے کہ انھی دنوں میں بعض دوسرے ممالک کی طرح سیاسی تصادم کے نتیجے میں جانیں ضائع ہونے کا عمل خدا نخواستہ ہمارے ہاں بھی نہ دہرایا جائے۔   اس لیے ہم تمام ’’اسٹیک ہولڈرز‘‘ سے اپیل کرتے ہیں کہ پارلیمان کے فورم پر یا اس سے باہر فوری طور پر مل بیٹھیں اور حالات کو کنٹرول کرنے کی صورت نکالیں۔ ہماری صدر پاکستان اور دیگر قومی ذمہ داران سے بھی درخواست ہے کہ سب فریقوں کو اکٹھا بٹھانے میں اپنا کردار ادا کریں۔  ہم تمام فریقوں سے درخواست کرتے ہیں کہ خدا کے لیے: ایک دوسرے کے متعلق ایسا لب ولہجہ اختیار کرنے سے گریز کریں جس سے سیاسی منافرت اور تناؤ میں مزید اضافہ ہو۔  ۔۔۔ o  کسی طرف سے بھی طاقت کے استعمال سے ہر ممکن گریز کیا جائے۔  ۔۔۔ o  دستور کی بالادستی کو ہر صورت میں قائم رکھا جائے اور دستور و قانون کے خلاف کوئی قدم نہ اٹھایا جائے۔ ۔۔۔ o  عوامی جذبات اور رائے عامہ کے اجتماعی رجحانات کو نظرانداز نہ کیا جائے۔ ۔۔۔ o امن عامہ کو ہر صورت میں قائم رکھا جائے اور تصادم سے گریز کیا جائے۔  ۔۔۔ o ایسے مواقع پر بیرونی عوامل اور ملک دشمن لابیاں زیادہ متحرک ہوتی ہیں ان سے تمام فریقوں کو ہوشیار رہنا چاہیے ، اور ہر قسم کے فیصلے خالصتاً قومی تناظر میں قومی مفادات کو سامنے رکھتے ہوئے کرنے کی ضرورت ہے۔  ۔۔۔ o ملک کی تمام ذمہ دار سیاسی وصحافتی شخصیات، طبقوں، اداروں، کاروباری حلقوں اور دینی مدارس کے وفاقوں کو بھی مل بیٹھ کر اس امکان کا جائزہ لینا چاہیے کہ اس نازک مرحلہ میں وہ کشیدگی کو کم کرنے میں کیا کردار ادا کر سکتے ہیں۔ یہ گزارشات ہر قسم کی وابستگیوں سے بالاتر ہو کر ایک عام پاکستانی شہری کی حیثیت سے پیش کی جا رہی ہیں اور اسی جذبہ سے سب فریقوں سے ان پر سنجیدگی کے ساتھ غور کرنے کی درخواست ہے۔
##############################
https://web.facebook.com/MMushtaqYusufzai/posts/844519995962726
شوقیہ لبرلز اور نو خیز مذہبی جمہوریت پسندوں سے سوال --------------- کیا ہمارے شوقیہ لبرلز اور نو خیز مذہبی جمہوریت پسندوں کو یاد ہے کہ آج 3 نومبر ہے اور آج سے ٹھیک بارہ سال قبل جنرل مشرف نے دوسری بار دستور کو معطل کرکے مارشل لا لگایا تھا اور یہ پاکستان کا واحد جرنیل تھا جس نے دو دفعہ مارشل لا لگایا؟ یا ان کی شام غریباں صرف 5 جولائی کو ہی برپا ہوتی ہے؟
##############################
https://web.facebook.com/MMushtaqYusufzai/posts/850854978662561
آئبون تائبون عابدون لربنا حامدون ایک ہفتے کے دورے کے بعد ایران سے وطن واپسی ہوگئی ہے۔آئبون تائبون عابدون لربنا حامدون ایک ہفتے کے دورے کے بعد ایران سے وطن واپسی ہوگئی ہے۔
##############################
https://web.facebook.com/MMushtaqYusufzai/posts/851528998595159
ایران میں چند دن: مشاہدات ، تجربات اور احساسات (4)  ------------------------- کل کے ذکر میں یہ بھول گیا تھا کہ چونکہ ہُلَیل نے صبح سے شام تک کانفرنس ہمارے ساتھ اٹینڈ کی تو رات کے وقت اچانک اس نے لولی پاپ منہ کے سامنے پکڑ کر بہ آوازِ بلند ایسی زبان میں بات شروع کی جو ہماری سمجھ میں ہی نہیں آرہی تھی۔ وہ بولے ہی جارہا تھا اور ہماری سمجھ میں آگیا کہ اس کا لہجہ فارسی کا ہے اور کچھ کچھ الفاظ بھی فارسی سے ملتے جلتے ہیں! جی ہاں، تو ہلیل نے بھی فارسی بولنی شروع کردی!  تیسرے دن ہم نے سرکاری مہمان نوازی کا مزید لطف اٹھانے سے معذرت کی اور میزبانوں سے رخصت مانگی۔ چنانچہ وہاں سے زبیر خان صاحب کی طرف چل پڑے جو تہران میں پاکستان کے سفارت خانے میں کام کرتے ہیں اور ہمارے عزیز شاگرد سہیل خان صاحب کے بھائی ہیں۔ انھوں نے چھوٹے بھائی کا کردار بھرپور طریقے سے نبھایا اور مہمان نوازی کے اگلے پچھلے تمام ریکارڈ توڑ دیے۔ اللہ تعالیٰ انھیں اور ان کے اہلِ خانہ کو بہترین اجر دے۔  زبیر خان نے ایک پاکستانی ٹیکسی ڈرائیور سے رابطہ کرایا اور کہا کہ یہ سالہا سال سے ادھر مقیم ہے اور بہت اچھی فارسی بھی بولتا ہے اور ایک بہترین گائیڈ کا کردار بطریقِ احسن ادا کرسکتا ہے۔ تہران میں پشتو بولنے والا ڈرائیور ملے تو اس سے بڑی نعمت کیا ہوسکتی ہے! عالم خان کا تعلق ضلع چارسدہ سے ہے اور بعد میں انھوں نے بتایا کہ انھوں نے ایران میں تقریباً پچاس سال گزارے ہیں! ان پچاس سالوں کا اثر ان پر اس حد تک ہوا تھا کہ ان کی پشتو کی بہ نسبت ان کی فارسی ہمیں زیادہ بہتر سمجھ میں آتی تھی کیونکہ وہ پشتو بھی فارسی لہجے میں بولنے لگ جاتے تھے ۔ پھر سنبھل کر ہمارے لہجے میں بات شروع کرتے۔ ان کے ساتھ ایک دن گزارنے کا مزید فائدہ یہ ہوا کہ ہماری فارسی جو اب تک آدھے ادھورے جملوں کی صورت میں تھی، اب اس سے کچھ جملے بھی بننے لگے۔  بہرحال عالم خان کی دلچسپ گفتگو سے لطف اندوز ہوتے ہوئے ہم انھی کے مشورے سے  تہران کے قریب ایک بہترین پہاڑی تفریح گاہ "توچال" گئے۔ توچال کو تہران سے وہی نسبت ہے جو مری کو اسلام آباد سے ہے۔ یہ چونکہ تہران میں چھٹی کا دن تھا، اس لیے بہت زیادہ رش تھا لیکن رش کا بہت ہی آسان حل انھوں نے یہ تلاش کیا ہے کہ ایک خاص مقام پر جاکر گاڑی پارک کرنی پڑتی ہے اور آگے یا ہائیکنگ کرکے جانا پڑتا ہے ، یا بس میں جانا پڑتا ہے۔ ایک بندے کا ٹکٹ صرف 2 تومان ہے ، یعنی تقریباً 30 روپے۔ (تومان، ریال وغیرہ کی وضاحت الگ سے تفصیلاً کروں گا کیونکہ ایران جانے والوں کےلیے یہ ایک بہت بڑا مسئلہ ہوتا ہے۔)  بس بھی ایک خاص حد تک جاتی ہے۔ اس سے آگے بس پیدل گھومیں پھریں، ہائیکنگ کریں، مختلف قسم کے جھولے جھولیں، یا چیئر لفٹ اور کیبل کار کے ذریعے برف پوش چوٹیوں اور برف زاروں میں جاکر سکیٹنگ کریں۔ بہت ہی خوب صورت مقام ہے۔ ہُلَیل نے بالخصوص بہت زیادہ انجواے کیا۔ رش بہت زیادہ تھا اور اکثریت نوجوان، بلکہ نوخیز ، جوڑوں کی تھی اور اس مقام کا یورپ کے کسی تفریحی مقام سے موازنہ کریں تو صرف یہی فرق نظر آتا تھا کہ خواتین نے کپڑے نسبتاً پورے پہنے ہوئے تھے اور سکارف سب نے پہنے ہوئے ۔  یہاں آکر معلوم ہوا کہ ایران کے متعلق یہ مفروضہ کہ وہ ایک کٹر مذہبی معاشرت ہے ، کتنا غلط ہے۔ البتہ یہ ضرور کہنا پڑے گا کہ بے ہودگیوں کی وہ سطح نہیں تھی جو یورپی تفریح گاہوں پر بعض اوقات نظر آتی ہے۔ اور ہاں، تہران کے ہر بازار اور قابل ذکر جگہ کی طرح یہاں بھی نماز اور وضو کےلیے بہت ہی اچھے انتظامات موجود تھے۔ صاف ستھری جگہ۔ صاف ستھرے واش رومز۔  گئے تو ہم بس سے لیکن واپس ہم نے پیدل آنا ہی پسند کیا کیونکہ ہم اس خوب صورت جگہ کی خوب صورتی زیادہ سے زیادہ سمیٹنا چاہتے تھے۔  ------------ جاری
##############################
https://web.facebook.com/MMushtaqYusufzai/posts/851394391941953
ایران میں چند دن: مشاہدات ، تجربات اور احساسات (3)  ------------------------- اگلے دن صبح سے شام تک کانفرنس کے مختلف سیشن چلتے رہے۔ اس کےلیے ہمیں گیسٹ ہاؤس سے ساڑھے چھے بجے پک کیا گیا۔ سات بجے کانفرنس کے مقام پر پہنچے تو منتظمین نے خوش آمدید کہا۔ پرتکلف ناشتے کے بعد کانفرنس ٹھیک ساڑھے آٹھ بجے شروع ہوئی۔ (وقت کی پابندی کے مظاہر مختلف مواقع پر نظر آئے اور اس پر بہت زیادہ خوشی ہوئی۔) تلاوت جس صاحب نے کی ان کی آواز بہت پیاری تھی، لہجہ بھی بہت اچھا، تلفظ بھی تقریباً درست تھا لیکن وقف اور وصل میں کئی ٹھوکریں کھائیں اور لفظ کے درمیان میں سانس ٹوٹ جاتی۔ اس پر بہت افسوس ہوا۔  کانفرنس میں پاکستان سے تین افراد نے مقالے پڑھے (میری اہلیہ ، میں اور سکردو سے تعلق رکھنے والے ڈاکٹر محمد یعقوب بشوی جو قم میں مقیم بھی ہیں۔) بھارت سے ایک معمر صاحب قلم آئے تھے۔ ان کے علاوہ عراق، الجزائر، تیونس اور دیگر کئی ممالک سے مندوبین نے شرکت کی۔ میری بنیادی دلچسپی یہ تھی کہ ایران کے ممتاز اہلِ علم جناب مہدی گلشنی سے ملاقات ہوسکے ۔ ان کا ذکر پہلی دفعہ استاد محترم ڈاکٹر ظفر اسحاق انصاری صاحب مرحوم سے سنا تھا اور اب ملاقات کا موقع یہاں مل گیا۔ ان کا مقالہ پہلے سیشن میں تھا۔ بہت تپاک سے ملے اور صرف مجھ سے ہی نہیں تقریباً ہر اس شخص سے انتہائی تپاک اور محبت سے ملے جو ان کی طرف بڑھا۔ پہلے سیشن کے اختتام پر بعض منتخب مقالات پر خصوصی انعامات دیے گئے۔ میری اہلیہ کو "امام علی ایوارڈ" دیا گیا، فللہ الحمد ۔ ان کا مقالہ اس موضوع پر تھا کہ باغیوں کے خلاف قتال کے جواز پر حنفی فقہ میں سیدنا علی کرم اللہ وجہہ کو کیسے امام مانا گیا ہے اور کیسے ان کے اسوہ سے امر بالمعروف اور نہی عن المنکر کے باب میں فساد فی الارض کے خاتمے کےلیے حنفی فقہاے کرام نے قتال کے جواز پر استدلال کیا ہے۔  لنچ اور ظہر کی نماز کے وقفے میں تمام مقالہ نگاران کی آپس میں خصوصی نشست ہوئی اور سیدنا علی کرم اللہ وجہہ کی سیرت کے مختلف پہلوؤں کا اجاگر کیا گیا ۔ نیز اس پر بحث ہوئی کہ ان کی سیرت کے کن پہلوؤں پر کس نوعیت کے کام کی ضرورت ہے۔ اہم بات یہ ہے کہ پوری گفتگو میں کہیں بھی ایسی کوئی بات نہیں ہوئی جس پر سنی اور حنفی ہونے کی حیثیت سے مجھے اعتراض کرنا پڑتا۔ مثال کے طور پر بیچ میں ایک مقالہ نگار نے جنگ جمل کا ذکر کیا تو سیدہ عائشہ رضی اللہ عنہا کو ام المؤمنین کے لقب سے یاد کیا اور ان کے بارے میں کوئی ہلکی بات نہیں کی۔ سیدنا علی کرم اللہ وجہہ کی محبت کے آثار واضح تھے لیکن فرقہ وارانہ کشیدگی اور تنفر کا کوئی اثر نظر نہیں آیا۔ البتہ اس سے ایک استثنا تھا۔ ہمارے بھارتی دوست مسلسل شیعہ سنی اختلاف کا ذکر چھیڑ کر فتنہ انگیزی کی کوشش کررہے تھے لیکن ایک تو وہ بہت معمر تھے اور دوسرے وہ انگریزی میں بات کرتے تھے تو کسی کی سمجھ میں نہیں آتا تھا کہ وہ کہہ کیا رہے ہیں۔ ابتدا میں لوگوں نے ان کا ترجمہ سننے میں دلچسپی لی لیکن بعد میں کسی نے ترجمے کی بھی ضرورت محسوس نہیں کی۔ ایرانی میزبانوں نےگویا قصداً انھیں نظرانداز کرنے کی کوشش کی ، انھیں احساس دلائے بغیر ، اور یوں بات تلخی کی طرف نہیں گئی۔   وقفے کے بعد میں نے اپنے مقالے میں سیدنا علی کرم اللہ وجہہ کے اسوہ کا اس پہلو سے جائزہ پیش کیا کہ انھوں نے اپنے خلاف لڑنے والوں کے ساتھ جنگ شروع ہونے سے پہلے، جنگ کے دوران میں اور جنگ کے بعد کیا سلوک کیا اور حنفی فقہاے کرام نے کیسے ان کے اسوہ کو بنیاد بنا کر مسلمانوں کی خانہ جنگی کےلیے تفصیلی ضابطہ مرتب کیا ہے۔  صبح چھے بجے شروع ہونے والی یہ مشق شام چھے بجے تک جاری رہی اور اس کے بعد اتنی تھکن تھی کہ باہر گھومنے پھرنے کا سوال ہی نہیں تھا۔ چنانچہ یہ دو دن بغیر گھومے پھرے گزارے ۔  ------------------------ (جاری)
##############################
https://web.facebook.com/MMushtaqYusufzai/posts/852776408470418
کیا بارہ ربیع الاول رسول اللہ ﷺ کی وفات کا دن ہے؟ -------------------- میلاد النبی ﷺ پر خوشی منانے سے روکنے کےلیے بارہا یہ استدلال نظر سے گزرا کہ بارہ ربیع الاول کو تو رسول اللہ ﷺ کی وفات ہوئی تھی اور اسی لیے اس دن خوشی نہیں منانی چاہیے۔ مجھے اس وقت میلاد النبی ﷺ کی خوشی منانے کے جواز و عدم جواز یا استحباب و عدم استحباب کی بحث نہیں کرنی بلکہ یہ بتانا ہے کہ بارہ ربیع الاول کو رسول اللہ ﷺ کی وفات کا دن نہیں مانا جاسکتا۔ اس بات کی وضاحت کےلیے درج ذیل تین امور نوٹ کرلیں جس پر مؤرخین اور سیرت نگاروں کا عمومی اتفاق پایا جاتا ہے: ایک یہ کہ حجۃ الوداع کے موقع پر عرفہ (9 ذی الحجہ) جمعہ کا دن تھا؛ دوسری یہ کہ رسول اللہ ﷺ کی وفات ربیع الاول میں ہوئی؛ اور تیسری یہ کہ آپ کی وفات پیر کے دن ہوئی۔ اب معمولی حساب کتاب سے ہی معلوم ہوجاتا ہے کہ اگر 10 ذی الحجہ کو حجۃ الوداع کے موقع پر 9 ذی الحجہ جمعہ کے دن تھا تو تین مہینے اور تین دن بعد 12 ربیع الاول پیر کے دن نہیں ہوسکتا۔ اس دعوے کے ثبوت کےلیے دیکھیے کہ چار امکانات ہیں اور کسی میں بھی 12 ربیع الاول پیر کے دن نہیں آسکتا: ایک، تینوں مہینے (ذی الحجہ، محرم اور صفر) 30 دن کے ہوں؛ دو، دو مہینے 30 دن کے ہوں اور ایک 29 دن کا ہو؛ تین، ایک مہینہ 30 دن کا ہو اور دو مہینے 29 دن کے ہوں؛ اور چار، تینوں مہینے 29 دن کے ہوں۔ پہلی صورت میں 12 ربیع الاول اتوار کو آتا ہے؛ دوسری صورت میں 12 ربیع الاول ہفتے کو آتا ہے؛  تیسری صورت میں 12 ربیع الاول جمعہ کو آتا ہے؛ اور چوتھی صورت میں 12 ربیع الاول جمعرات کو آتا ہے۔ ----------------- پس اگر پہلی تین باتیں درست ہیں (کہ عرفہ جمعہ کے دن تھا، آپ کی وفات ربیع الاول میں ہوئی اور وہ پیر کا دن تھا) تو آپ کی وفات کا دن 12 ربیع الاول کو نہیں ہوسکتی کیونکہ اس سال 12 ربیع الاول پیر کے دن نہیں تھا۔ ----------------- روایات میں آپ کی وفات کی تاریخ پر اختلاف ہے۔ اس حساب کی روشنی میں وہ روایت درست معلوم ہوتی ہے جس کی رو سے آپ کی وفات 9 ربیع الاول کو ہوئی تھی اور 9 ربیع الاول تب پیر کے دن ہونی تھی جب اس پہلے تینوں مہینے 29 دن کے ہوں۔ ---------------- بہرحال جو لوگ 12 ربیع الاول کو میلاد النبی ﷺ کی خوشی منانے سے روکنا چاہتے ہیں، وہ کوئی اور دلیل ڈھونڈ لیں۔ یہ والی دلیل ناقابلِ قبول ہے۔
##############################
https://web.facebook.com/MMushtaqYusufzai/posts/852428078505251
علماے کرام کی جانب سے صریح قذف پر خاموشی -------------------- ابھی ایک وڈیو کلپ دیکھی جس میں مولانا عبد الغفور حیدری صاحب نے "آزادی مارچ" سے خظاب کرتے ہوئے صریح الفاظ میں زنا کا الزام عائد کرکے قذف کا ارتکاب کیا لیکن سٹیج پر یا سٹیج کے سامنے موجود " ہزاروں علماے کرام" میں کسی ایک کو بھی یہ کہنے کی توفیق نہیں ہوئی کہ مولانا یہ قذف ہے۔ آزادی مارچ میں شریک علماے کرام اور فیس بک پر موجود ان کے شارحین، محشین و مقلدین سے گزارش ہے کہ فقہ حنفی کی کسی بھی کتاب میں حدود کا باب ایک دفعہ پھر پڑھ لیجیے اور پھر بتائیے کہ جو شخص کسی دوسرے شخص کے متعلق زنا کا الزام لگائے اور چار گواہ پیش نہ کرسکے، شرعاً اس کی کیا سزا ہے؟
##############################
https://web.facebook.com/MMushtaqYusufzai/posts/853571271724265
تو ہمارے شوقیہ لبرل دوست "مولانا فضل الرحمان مزے کی چیز نہیں ہیں" کے عنوان سے کالم کب لکھیں گے؟تو ہمارے شوقیہ لبرل دوست "مولانا فضل الرحمان مزے کی چیز نہیں ہیں" کے عنوان سے کالم کب لکھیں گے؟
##############################
https://web.facebook.com/MMushtaqYusufzai/posts/853720371709355
پاکستان ایئر فورس بیس سکیسر میں "رحمت للعالمین صلی اللہ علیہ وسلم کا اسوہ حسنہ میدان جنگ میں" کے موضوع پر لیکچر کے بعد
##############################
https://web.facebook.com/MMushtaqYusufzai/posts/856777538070305
سازشی نظریات سے کیسے بچیں؟ ---------- نیوز چینلز کم سے کم دیکھا کریں۔ دیکھنے بھی ہوں تو انگریزی چینل دیکھیں، وہ بھی بوقت ضرورت اور بقدر ضرورت۔ اردو ہی دیکھنا ہو تو بی بی سی کی ویب سائٹ دیکھیں بوقت ضرورت اور بقدر ضرورت۔ ٹاک شوز بالکل نہ دیکھیں اور اب تک دیکھنے پر خلوص دل سے توبہ کریں۔ ویلج افسران اور خواہ مخواہ کے مولوی صاحبان کی بات نہ سنیں اور سننی پڑ ہی جائے تو سنجیدہ ہر گز نہ لیں، بالخصوص ان کے بڈھے بڈھے تجزیہ نگاروں کے تجزیوں کو محض لطیفہ سمجھ کر پڑھیں اور ان سے لطف اٹھائیں۔ ان چند اقدامات سے نہ صرف سازشی نظریات سے جان چھوٹ جائے گی، بلکہ مبنی برحقیقت تجزیہ بھی خود ہی کرسکیں گے اور، ان شاء اللہ،  کبھی مایوسی نہیں ہوگی۔ تجربہ کرکے دیکھ لیں۔
##############################
https://web.facebook.com/MMushtaqYusufzai/posts/856446074770118
لاہور ہائیکورٹ کا فیصلہ  -------------- ویلج افسران یا خواہ مخواہ کے مولوی صاحبان کچھ بھی کہیں، لاہور ہائیکورٹ کے فیصلے کو میں اسٹیبلشمنٹ کی ڈکٹیشن نہیں مانتا۔ مجھے اس فیصلے سے اس بنا پر اختلاف ہے کہ سزایافتہ مجرم کی علاج کےلیے ضمانت پر رہائی کی مثال نہیں ملتی۔ اس لحاظ سے بھی اصل تنقید اسلام آباد ہائیکورٹ کے فیصلے پر ہونی چاہیے۔ لاہور ہائیکورٹ کے فیصلے میں تو ضمانت کی شرط پر بحث ہے جس پر تنقید کی جا سکتی ہے لیکن وہ اسلام آباد ہائیکورٹ کے فیصلے سے زیادہ شدید تنقید نہیں ہوسکتی۔ ہاں، اگر بعد میں ان دو فیصلوں کو نظیر کے طور پر دیگر سزا یافتہ مجرموں کی علاج کےلیے رہائی کےلیے نظیر کے طور پر مان لیا گیا تو میرا اختلاف بھی ختم ہوجائے گا۔ یہ بھی نوٹ کرلیں کہ فیصلوں پر تنقید کا حق ہر ایک کو حاصل ہے اور ہم بھی کئی فیصلوں پر تنقید اور کئی کی تعریف کرتے آئے ہیں لیکن فیصلے ماننے سے انکار یا انھیں اسٹیبلشمنٹ کی ڈکٹیشن قرار دینے کی روش غلط اور شکست خوردگی کی علامت ہے۔
##############################
https://web.facebook.com/MMushtaqYusufzai/posts/858776227870436
میاں صاحب کا دونوں بار بھاگ نکلنا تاریخی حادثات ہیں۔ ویلج افسران کے رجسٹر انتقالات کے نئے باب کا عنوان!میاں صاحب کا دونوں بار بھاگ نکلنا تاریخی حادثات ہیں۔ ویلج افسران کے رجسٹر انتقالات کے نئے باب کا عنوان!
##############################
https://web.facebook.com/MMushtaqYusufzai/posts/858742537873805
یہ پلان بی تو پلان اے سے زیادہ بودا نکلا۔یہ پلان بی تو پلان اے سے زیادہ بودا نکلا۔
##############################
https://web.facebook.com/MMushtaqYusufzai/posts/858893697858689
موزوں اور جرابوں پر مسح سے متعلق چند اصولی سوالات ----------- ہمارے بعض دوستوں کو پھر اجتہاد کا شوق چرایا ہے، اس لیے چند اصولی سوالات پیش خدمت ہیں۔ امید ہے کہ ہمارے مجتہدین ان پر غور کرنے کی زحمت گوارا کریں گے۔ ایک: کیا آپ کے نزدیک عام حالات میں، اور جس شخص نے موزے یا جرابیں نہ پہنی ہوں، پیروں کا دھونا فرض ہے یا مسح کرنا؟ دو، اگر قرآن کی آیت کی رو سے پیروں کا دھونا فرض ہے اور یہی کچھ سنت سے بھی ثابت ہوتا ہے، تو پھر جن روایات میں مسح کی اجازت دی گئی ہے، وہ قرآن کے عام حکم کی تخصیص یا مطلق حکم کی تقیید کیسے کرسکتی ہیں؟ تین، اگر یہ تخصیص یا تقیید رخصت کے باب سے ہے، تو کیا اس رخصت نے موزوں یا جرابوں پر مسح کو پیر دھونے کے قائم مقام بنادیا ہے، خواہ پیر شرعی طور پر ناپاک ہوں، یا ایک دفعہ پیروں کو شرعی پاکی دی جائے اور پھر موزوں یا جرابوں میں داخل کیے جائیں تو آئندہ مسح کافی ہوگا؟ بہ الفاظ دیگر، کیا موزے یا جرابیں طہارت دینے کا سبب ہیں یا نجاست حقیقی و حکمی کےلیے مانع ہیں؟ چار، اگر موزوں پر مسح کی روایات نے دھونے کے حکم سے استثنا دیا ہے، تو کیا استثنا پر مزید قیاس کیا جاسکتا ہے یا استثنا کو نص میں مذکور صورت تک ہی محدود مانا جائے گا؟ کیا استثنا پر قیاس کرکے مزید استثناءات پیدا کرنے سے اصل حکم استثنا میں اور استثنا اصل حکم میں تبدیل ہوکر قانونی نظام کو تہ و بالا نہیں کردے گا؟ پانچ، کیا جرابوں پر مسح کی روایات اتنی ہی قوی ہیں جتنی موزوں پر مسح کی ہیں یا جرابوں کو موزوں پر قیاس کیا گیا ہے؟ چھے، کیا قیاس میں فرع کا اصل کی طرح ہونا ضروری ہے یا نہیں؟ اگر ہاں، تو کیا جرابیں موزوں کی طرح ہونی چاہئیں یا نہیں؟ اور اگر نہیں تو کیا فرع کو فرق کے باوجود استثنائی حکم کی توسیع کرکے اصل حکم اور استثنا دونوں کی خلاف ورزی ہوتی ہے یا نہیں؟ ------ آج کےلیے اتنا ہی کافی ہے۔ و باللہ التوفیق
##############################
https://web.facebook.com/MMushtaqYusufzai/posts/859638387784220
مجروحؔ، لکھ رہے ہیں وہ اہلِ وفا کا نام ہم بھی کھڑے ہوئے ہیں گنہگار کی طرح !مجروحؔ، لکھ رہے ہیں وہ اہلِ وفا کا نام ہم بھی کھڑے ہوئے ہیں گنہگار کی طرح !

##############################
https://web.facebook.com/MMushtaqYusufzai/posts/860227834391942
سوشلزم سرمایہ داری کے دین ہی کا ایک فرقہ ہے۔ --------------- چند سرخوں نے سوشلزم کی پیالی میں طوفان برپا کرکے سوشل میڈیا پر سرخیاں جمانے کی کوشش کی ہے اور کئی لوگوں کو پھر ایشیا کے سرخ ہونے کے خواب نظر آنے لگے ہیں۔ ان خوابوں پر تو میں کوئی تبصرہ نہیں کروں گا لیکن یہ جو بعض دوستوں نے سرمایہ داری اور سوشلزم میں موازنہ کرکے سوشلزم کے فضائل بیان کرنا شروع کردیے ہیں انھیں یاد دلانا ضروری سمجھتا ہوں کہ سرمایہ دارانہ نظام کی جتنی خامیاں آپ گنوارہے ہیں یہ ساری کی ساری سوشلزم میں اسی طرح اور اسی درجے میں پائی جاتی ہیں کیونکہ سوشلزم سرمایہ دارانہ دین ہی کا ایک فرقہ ہے۔ دونوں فرقوں میں فرق صرف اتنا ہے کہ چھوٹی چھوٹی بلاؤں کو خون چوسنے کے مواقع فراہم کیے جائیں یا سب کا خون چوسنے کا حق تنہا ریاست نامی ایک بڑے دیو کا ہے؟

##############################
https://web.facebook.com/MMushtaqYusufzai/posts/863127940768598
اساتذہ کا احترام مدارس میں اور یونی ورسٹیوں میں ----------------- کئی دوست ایک وڈیو کلپ شیئر کررہے ہیں جس میں بعض بے ہودہ نوجوان کسی استاد کو ماررہے ہیں اور ہمارے یہ دوست بتاتے ہیں کہ "عصری اداروں" کے طالب علم اساتذہ کا احترام نہیں کرتے جبکہ مدارس کے طلبہ اساتذہ کا بہت احترام کرتے ہیں۔ سچی بات یہ ہے کہ ان دونوں باتوں میں مبالغہ ہے۔ ایسا ہر گز نہیں ہے کہ یونی ورسٹیوں کے طلبہ اساتذہ کا احترام نہیں کرتے اور مدارس کے طلبہ کی جانب سے بھی (اہنے یا دوسروں کے) اساتذہ کے ساتھ بے ہودگیوں کی بہت سی مثالیں موجود ہیں۔  اگر میں اپنا ذاتی تجربہ بتاؤں کہ پچھلے اٹھارہ سال سے میں یونی ورسٹی میں تدریس سے وابستہ ہوں تو مجھے ہمیشہ شاگردوں سے بے حد محبت اور بے انتہا احترام ہی ملا ہے۔ پاکستان کے جس شہر میں بھی جائیں، برسوں پہلے کے کسی شاگرد کو کسی اور ذریعے سے معلوم ہوجاتا ہے کہ ہم وہاں آئے ہیں۔ دوڑ کر آتے ہیں۔ مختلف طریقوں سے اپنی محبت کا اظہار کرتے ہیں۔ پاکستان سے باہر جائیں۔ جن ممالک میں اپنے شاگرد ہیں، بالخصوص افغانستان میں۔ پروانوں کی طرح لپک کر آتے ہیں۔ سچی بات یہ ہے کہ شاگردوں کی یہ محبت ہی ہمارا سب سے قیمتی اثاثہ ہے۔ اس لیے میں جب بھی ایسا موازنہ دیکھتا ہوں، تو سچی بات یہ ہے کہ دکھ ہوتا ہے۔ ان محبتوں کا بدلہ کوئی کیسے دے سکتا ہے؟ چند بے ہودہ لوگوں کی وجہ سے اتنی غالب اکثریت کی محبت کی نفی کیسے کی جاسکتی ہے؟

##############################
https://web.facebook.com/MMushtaqYusufzai/posts/863103454104380
کیس کے متعلق قانونی سوالات کا جائزہ لینے کے بعد میں اس نتیجے پر پہنچا ہوں کہ فیصلہ پرویز مشرف کے خلاف ہی آئے گا،  ان شاء اللہ۔کیس کے متعلق قانونی سوالات کا جائزہ لینے کے بعد میں اس نتیجے پر پہنچا ہوں کہ فیصلہ پرویز مشرف کے خلاف ہی آئے گا،  ان شاء اللہ۔

##############################
https://web.facebook.com/MMushtaqYusufzai/posts/864368897311169
شریعہ اکیڈمی اور خیبر پختون خوا جیوڈیشل اکیڈمی کے درمیان جج صاحبان اور وکلا صاحبان کے تربیتی کورسز کےلیے باہمی تعاون کے خدوخال طے کیے گئے، و للہ الحمد۔

##############################
https://web.facebook.com/MMushtaqYusufzai/posts/863806370700755
ہمیں ایسی اچھی کتابیں بھی تحفے میں ملتی ہیں۔ اللہ تعالی فاضل مصنف کو، اور جس نے بھی اس کتاب کی اشاعت میں حصہ ڈالا، بہترین اجر دے۔

##############################
https://web.facebook.com/MMushtaqYusufzai/posts/864619210619471
آرمی چیف کی مدت ملازمت میں توسیع کے مقدمے کا اصل سوال -------- اصل سوال یہ نہیں ہے کہ حکومت نے توسیع میں ضابطے کی کارروائی پوری کی یا نہیں؟ یہ کارروائی پوری کرنا تو بائیں ہاتھ کا کھیل ہے۔ حکومت کی نالائقی اپنی جگہ۔ اصل سوال یہ بھی نہیں ہے کہ خطے کے حالات کی سنگینی کا جو جواز دیا گیا ہے وہ کافی ہے یا نہیں ۔ اصل سوال یہ ہے کہ آخر کس قانون کی رو سے آرمی چیف کی مدت ملازمت میں توسیع، یا اس عہدے پر ان کی دوبارہ تعیناتی، کی جاسکتی ہے؟ آج اٹارنی جنرل نے عدالت کے سامنے جو کچھ پیش کیا، اس کی رو سے تو یہی لگتا ہے کہ ایسا کوئی قانون موجود نہیں ہے۔ کل کی سماعت میں سب سے اہم سوال یہی ہوگا۔ تیاری پکڑ لیں۔

##############################
https://web.facebook.com/MMushtaqYusufzai/posts/864431193971606
تین مقدمات جو مستقبل کا سیاسی منظر نامہ تشکیل دیں گے۔ ----------------- سپریم کورٹ پچھلے کئی دنوں سے پشاور ہائی کورٹ کے اس فیصلے کے خلاف اپیل کی سماعت کررہی ہے جس کے ذریعے صوبہ خیبر پختون خوا میں فوج کے زیر کنٹرول قیدخانوں کو ختم کرکے ان قیدیوں کی رہائی کا حکم دیا گیا ہے جن کے خلاف مقدمہ دائر نہیں کیا گیا۔ لاپتہ افراد کے معاملے میں یہ مقدمہ انتہائی اہمیت کا حامل ہے۔ آج بھی سپریم کورٹ اس کی سماعت کررہی ہے۔ دوسرا مقدمہ آج اسلام آباد ہائی کورٹ سن رہی ہے جس میں وزارت داخلہ نے مشرف سنگین غداری کیس کا فیصلہ روکنے کی استدعا کی ہے۔ تیسرا مقدمہ سپریم کورٹ نے آج سننا شروع کیا اور اب سماعت کل تک ملتوی کردی گئی ہے۔ اس میں آرمی چیف کی مدت ملازمت میں توسیع کے قانونی جواز کا سوال ہے۔ چیف جسٹس آصف سعید کھوسہ کا یہ پہلا سوموٹو کیس ہے۔ ان مقدمات پر اور ان کے فیصلوں پر نظر رکھیں۔ بہت سی غلط فہمیاں دور ہوجائیں گی، ان شاء اللہ۔ ----- یہ مشورہ ویلج افسران اور خواہ مخواہ کے مولوی صاحبان کے علاوہ انصافیوں کےلیے بھی ہے۔  پھر نہ کہنا ہمیں خبر نہ ہوئی!

##############################
https://web.facebook.com/MMushtaqYusufzai/posts/866181043796621
کیا عدالت قانون کے بغیر توسیع دے سکتی ہے؟ --------------- کئی لوگ یہ پیشین گوئی کررہے ہیں لیکن یہ قانوناً ممکن نہیں ہے کیونکہ اگر عدالت اس نتیجے پر پہنچتی ہے کہ قانون میں توسیع کی گنجائش نہیں ہے ، تو پھر عدالت کس بنیاد پر توسیع دے سکے گی؟ عدالت قانون ساز نہیں ہے۔ ہاں، زیادہ سے زیادہ یہ سوچا جاسکتا ہے کہ شاید قانون میں پہلے سے موجود "ریٹائرمنٹ کی عارضی معطلی" کے تصور کو استعمال کیا جاسکے۔

##############################
https://web.facebook.com/MMushtaqYusufzai/posts/866169170464475
جنرل کیانی کی توسیع قانونی اثرات کےلیے "پاسٹ اینڈ کلوزڈ ٹرانزیکشن" ہے۔ جیالے نہ ڈریں۔جنرل کیانی کی توسیع قانونی اثرات کےلیے "پاسٹ اینڈ کلوزڈ ٹرانزیکشن" ہے۔ جیالے نہ ڈریں۔

##############################
https://web.facebook.com/MMushtaqYusufzai/posts/866531173761608
فیصلے پر سب سے زیادہ تپ خواہ مخواہ کے مولوی صاحبان کو چڑھی ہے جنھوں نے اسے دھرنے کے آفٹرشاکس اور پتہ نہیں کیا کچھ قرار دیا تھا۔فیصلے پر سب سے زیادہ تپ خواہ مخواہ کے مولوی صاحبان کو چڑھی ہے جنھوں نے اسے دھرنے کے آفٹرشاکس اور پتہ نہیں کیا کچھ قرار دیا تھا۔

##############################
https://web.facebook.com/MMushtaqYusufzai/posts/866515210429871
ربا کیا ہے؟  -------- کیا واقعی ربا کی کوئی متعین تعریف نہیں ہے؟ ربا کے خلاف جو شدید وعید قرآن و سنت میں آئی ہے، اس کے بعد کیسے مانا جاسکتا ہے کہ ربا کوئی پراسرار سی چیز ہے جسے سمجھنا بہت مشکل ہے؟ یہ اور اس طرح کے کئی سوالات کا جائزہ برادر محترم جناب ڈاکٹر زاہد صدیق مغل صاحب اور راقم نے مشترکہ طور پر لکھے گئے ایک مقالے میں پیش کیا ہے جسے درج ذیل لنک سے ڈاؤن لوڈ کیا جاسکتا ہے: https://archive.org/…/articlemzahidsiddiqueandmushtaqahmadd…

##############################
https://web.facebook.com/MMushtaqYusufzai/posts/869734123441313
بیان ِ فطرت ، حکمِ شریعت اور حدیث  ------------------ مولانا اصلاحی "بدیہیاتِ فطرت" کو "شریعت کے اجزا" قرار دیتے ہوئے ان کی خلاف ورزی کو "شریعت کے ایک واضح تر حکم " کی خلاف ورزی قرار دیتے ہیں لیکن غامدی صاحب احادیث میں بیان شدہ کئی حرمتوں کو "حکمِ شریعت " کے بجاے "بیانِ فطرت" قرار دیتے ہیں جس سے یہ مترشح ہوتا ہے کہ وہ ان دونوں میں فرق کے قائل ہیں۔ اس مسئلے میں غامدی صاحب کے موقف کی توضیح کے لیے برادر محترم جناب عمار خان ناصر صاحب سے استدعا کی تھی لیکن وہ شاید مصروفیت کی وجہ سے وقت نہیں نکال سکے ۔  اس دوران میں مجھے جناب غامدی صاحب کے ایک اور فاضل شاگرد جناب معز امجد صاحب کی کتاب یاد آئی۔ معز امجد صاحب نے کافی عرصہ قبل www.understanding-islam.com ویب سائٹ پر لوگوں کے سوالوں کے جواب دینے کا سلسلہ شروع کیا تھا ۔ بعد میں ان سوالات و جوابات کو Answers on the Web کے عنوان سے کتابی شکل میں بھی المورد نے شائع کیا ۔ میرے سامنے اس وقت اس کتاب کی پہلی جلد کا پہلا ایڈیشن ہے (سن اشاعت 2000ء) ۔  ایک سوال بیوی کے ساتھ مقاربت کی حدود کے متعلق تھا اور سائل نے بالخصوص anal sex اور oral sexکے متعلق پوچھا ۔  معز امجد صاحب نے جواب میں کہا کہ میاں بیوی کے آپس میں مقاربت کے متعلق ممانعت یہ ہے کہ حیض کے دوران میں جماع نہ کیا جائے ۔ اس کے علاوہ اور کوئی ممانعت نہیں سواے اس کے کہ اس معاملے میں کوئی "غیر فطری عمل " نہ کیا جائے ۔ (ص 425) اس ضمن میں انھوں نے سورۃ البقرۃ کی آیت 222 کا ہی حوالہ دیا ہے جس میں کہا گیا ہے : فاتوھن من حیث امرکم اللہ ۔ اس آیت سے "غیرفطری عمل" کی ممانعت کے لیے استدلال وہی ہے جو مولانا اصلاحی نے اختیار کیا ہے۔ (We eat through our mouth as that is the natural way of eating) اس کے بعد بالخصوص oral sex  کے متعلق یہ جواب دیا کہ اسلام نے اس کے متعلق منفی یا مثبت پہلو سے کوئی ہدایت نہیں دی اور اس لیے جواب یہ ہےکہ میاں بیوی کا تعلق ایسا ہونا چاہیے کہ وہ ایک دوسرے سے بھرپور طریقے سے لذت اندوز ہوں تاکہ ان کی ساری ذہنی پریشانیاں دور ہوجائیں اور وہ ایک پاک صاف زندگی بسر کرسکیں ۔ (It should provide them with the mutual pleasure and gratification that helps them in removing all their frustrations and thereby allows them to live a purified life.)ص 426  Oral sex کے متعلق یہ گول مول سا جواب دینے کے بعد البتہ anal sex کے متعلق نسبتاً سخت موقف اپناتے ہوئے کہا کہ یہ خاتون کے جسم کی فطری ساخت کے خلاف ہے ؛ اس لیے "اگرچہ شریعت اسے صراحتاً منع نہیں کرتی لیکن شریعت کی تعلیمات کا تقاضا یہ ہوگا کہ اس سے باز رہا جائے ۔" (Even though the Shari`ah does not categorically prohibit it, it would be in accordance with the teachings of the Shari`ah to refrain from it.)ص 426  ایک صاحب نے اس کے جواب میں بعض احادیث کا حوالہ دیا جن میں جماع فی الدبر کی ممانعت وارد ہوئی ہے یا اس پر وعید کا ذکر ہے ۔ (ص 429) اس کے جواب میں معز امجد صاحب نے پہلے ایک ایک کرکے ان روایات کے بعض راویوں پر محدثین کی جرح نقل کی ہے ( ص 430 تا 439) اور یہ موقف اپنایا ہے کہ ان میں مذکور حکم کو "شریعت کا حکم" نہیں قرار یا جاسکتا (I cannot call the contents of these narratives “directives of the Shari`ah)۔ ص 439  اس موقف کی وہ دو وجوہات ذکر کرتے ہیں :  ایک یہ کہ ان میں سے ہر روایت کی سند میں کوئی ضعیف راوی ہے ؛ اس لیے ان کی نسبت رسول اللہ ﷺ کی طرف صحیح نہیں ہے ؛ اور  دوسرا یہ (جو  ہماری بحث کے لیے نہایت اہم بات ہے ) کہ "صرف حدیث پر شریعت کے حکم کا مدار نہیں رکھا جاسکتا ۔ " (The nature of khabar wahid (hadith) is such that it does not allow us to base the directives of the Shari`ah on it alone)۔ ص 439  آگے مزید وضاحت فرماتے ہوئے کہتے ہیں کہ اگر رسول اللہ ﷺ نے جماع فی الدبر کی ممانعت کے متعلق کچھ کہا بھی ہو "تو اسے شریعت کی حرمت کے بجاے فطری ممانعت کی قسم میں شامل سمجھنا چاہیے ۔ " (It seems that even if the Prophet (pbuh) had said something about the prohibition of anal sex, it should be placed as a natural prohibition  rather than a prohibition of the Shari`ah.) اس کے بعد اپنے اصول کی تصریح اس انداز میں کی ہے کہ "خبر واحد (حدیث ) میں مذکور حرمتیں یا تو فطری ممانعتیں ہوتی ہیں یا وہ قرآن میں مذکور احکام کے واضح لازمی تقاضے ہوتے ہیں ۔ جب تک کسی خبر واحد (حدیث) میں مذکور ممانعت واضح طور پر فطری ممانعت سے متعلق نہ ہو یا قرآن میں مذکور حرمت سے واضح طور پر متعلق نہ ہو ، ایسے خبر واحد (حدیث) کی رسول اللہ ﷺ کی طرف نسبت کافی مشتبہ ہوجاتی ہے ۔ " (Prohibitions mentioned in khabar wahid (hadith) are those that are either natural prohibitions or clear corollaries of prohibitions mentioned in the Qur’an (Shari`ah). Unless a prohibition mentioned in a khabar wahid (hadith) clearly relates to a natural prohibition or is clearly related to a prohibition mentioned in the Qur’an, the ascription of such khabar wahid (hadith) to the Prophet (pbuh) becomes quite questionable. ) ص 439 فی الوقت نہ مجھے اس "فتوی" کی صحت یا عدم صحت پر بحث کرنی ہے ، نہ ہی ان کے اس اصول کی روشنی میں حدیث کی حیثیت پر سوال اٹھانے ہیں ؛ بلکہ میری توجہ صرف اس بات پر ہے کہ غامدی صاحب کے شاگرد رشید واضح طور پر "شرعی حرمت" اور "فطری ممانعت"  کو دو الگ قسمیں قرار دے رہے ہیں ۔  جب کئی لوگوں نے oral sex کے متعلق ان کے موقف پر سوالات اٹھائے تو انھوں نے وضاحت کی کہ وہ یہ نہیں کہہ رہے کہ "شریعت oral sex کی اجازت دیتی ہے " بلکہ ان کا موقف صرف یہ ہے کہ یہ معاملہ "اسلام کے قانونی بندوبست" سے باہر ہے کیونکہ "انسانی زندگی میں شریعت کی مداخلت بہت زیادہ محدود پیمانے پر ہے ۔ " (ص 446)  It should be kept in mind that the word “Shari`ah” refers to the legal framework of Islam. Things, which have been categorically made obligatory of those which have been allowed or prohibited by the specific directives of the Qur’an and the Sunnah constitute the Shari`ah. A broad look on the contents of the Islamic Shari`ah shows that it has intervened in a very limited sphere of the human life. In other words, Islam, through its legal framework, has controlled a very limited sphere of the human life.  آگے مزید وضاحت کرتے ہوئے فرماتے ہیں کہ اسلام صرف شریعت کا نام نہیں ہے اور یہ کہ شریعت کے علاوہ بھی اسلام اقدار کے ایک نظام (value-system)کی تشکیل کرتا ہے "جو شریعت کا حصہ" نہیں ہے لیکن وہ افراد کے قوتِ فیصلہ اور ذوق کو متاثر کرتا ہے اور یہ ذوق "لازماً" oral sex جیسے امور کا فیصلہ کرتا ہے ۔  پھر جب مزید اعتراضات ہوئے تو جناب معز امجد صاحب نے کہا کہ وہ اس آخری بات میں ترمیم کرنا چاہتے ہیں اور اب ان کا موقف یہ ہے کہ یہ oral sex جیسے معاملات میں "ہوسکتا ہے "کہ یہ ذوق فیصلہ کرنے میں مدد دے ! ( ص 452)  Yet it seems that a complete understanding and appreciation of the Islamic value-system may have an effect on the tastes of the individual in this respect.  تو نتیجہ کیا نکلا؟  بینوا تؤجروا !  -------------------- نشر مکرّر

##############################
https://web.facebook.com/MMushtaqYusufzai/posts/869340826813976
"سرمایہ دارانہ نظام فطری ہے!" ------------------ عقل و فطرت کے استدلال نے اپنی اوج پر پہنچ کر آج یہ نتیجہ نکالا ہے ۔ سمجھ میں نہیں آتا کہ اسے سادگی کی انتہا کہیں یا شکست خوردگی کی آخری حد؟  کیا المورد کے سربراہ کے امریکا پہنچ جانے کے بعد ان کے متبعین نے واقعی اسے end of history مان لیا ہے؟

##############################
https://web.facebook.com/MMushtaqYusufzai/posts/871109793303746
پاکستان کی تاریخ میں کسی ملزم نے کسی مقدمے میں کبھی بھی پرویز مشرف سے زیادہ بے غیرتی کا مظاہرہ نہیں کیا۔پاکستان کی تاریخ میں کسی ملزم نے کسی مقدمے میں کبھی بھی پرویز مشرف سے زیادہ بے غیرتی کا مظاہرہ نہیں کیا۔

##############################
https://web.facebook.com/MMushtaqYusufzai/posts/871520029929389
لائی گئی ہے لال پری سبزہ زار میں! ----------------------------------------------- ابنِ صفی کی عمران سیریز کا خاص نمبر "پاگلوں کی انجمن" پہلی دفعہ جون 1970 میں شائع ہوا ۔ اس میں  ایک دلچسپ کردار استاد محبوب نرالےؔ عالم نے انجمن کے سربراہ "مہاپاگل" کو یہ نظم سنائی سنائی تھی۔  نظم میں "مساواتِ احمریں"، "لال پری" اور دیگر اشارات اس وقت کے عظیم فتنے، یعنی سوشلزم، کے بارے میں ہیں۔ مہاپاگل کا خیال یہ تھا کہ وہ "خلائی دور کے مہدی" ہیں اور انھیں خدا نے ایک خاص مشن پر بھیجا ہے۔ ان کا دعوی تھا کہ ان کو خدا کی آواز بھی سنائی دیتی ہے۔ اس پس منظر میں یہ نظم ان کو سنائی گئی اور ناول میں بعد میں بتایا گیا کہ نظم عمران نے استاد محبوب نرالےؔ عالم کو رٹائی تھی۔ بت کدے کی دھجیاں اڑانے کا حوالہ بھی دیکھ لیجیے۔ باقی "ہم سب" کے "شیخِ اکبر" اور ان کے مریدین ماشاء اللہ سخن شناس ہیں۔ اس لیے مزید وضاحت غیر ضروری محسوس ہوتی ہے۔  نظم ملاحظہ کیجیے اور اس عظیم "نظریاتی" ناول نگار کو داد دیجیے :  --------- اک دن جلالِ جبہ و دستار دیکھنا اربابِ مکر و فن کو سرِ دار دیکھنا سنتے رہیں کسی بھی دریدہ دہن کی بات ہم بھی کھلے تو جوششِ گفتار دیکھنا قرآں میں ڈھونڈتے ہیں مساواتِ احمریں یارو! نیا یہ فتنۂ اغیار دیکھنا وردِ زباں ہیں خیر سے آیاتِ پاک بھی ہے اہرمن بہ خرقہ و پندار دیکھنا کل تک جو بت کدے کی اڑاتا تھا دھجیاں اس کے گلے میں حلقۂ زنار دیکھنا لائی گئی ہے لال پری سبزہ زار میں ہوتے ہیں کتنے لوگ گنہگار دیکھنا فرصت ملے جو لال حویلی کے درس سے اک بوریہ نشیں کے بھی افکار دیکھنا!  ----------- اللہ تعالیٰ ابنِ صفی کو غریقِ رحمت کرے! ----------- نشر مکرّر

##############################
https://web.facebook.com/MMushtaqYusufzai/posts/871447103270015
اب یہ بے پر کی کون اڑا رہا ہے کہ پاکستانی میڈیا چینلز کے وابستگان کا نکاح ملک ریاض کا نام لینے سے ٹوٹ جاتا ہے؟اب یہ بے پر کی کون اڑا رہا ہے کہ پاکستانی میڈیا چینلز کے وابستگان کا نکاح ملک ریاض کا نام لینے سے ٹوٹ جاتا ہے؟

##############################
https://web.facebook.com/MMushtaqYusufzai/posts/872399356508123
نصابی کتب اور پختونوں کی غیرت --------------------------- ہمارے ایک محترم قوم پرست دوست نے، جو ارتقا کے منازل طے کرتے ہوئے قوم پرستی سے آگے لبرلزم میں داخل ہوگئے تھے ، ایک دن سکولوں کی نصابی کتب کے لتے لینے شروع کردیے اور کہنے لگے کہ معاشرتی علوم کی کتاب میں سندھیوں کے متعلق یہ خصوصیت ذکر کی گئی ہے، پنجابیوں کے متعلق وہ بات کہی گئی ہے، بلوچیوں کی یہ صفت بیان کی گئی ہے اور پختونوں کے متعلق لکھا ہے کہ یہ بڑے غیرت مند ہیں۔  وہ مزید بھی کچھ کہہ رہے تھے لیکن میں نے قطع کلامی کرتے ہوئے سوال کیا کہ کیا پختون غیرت مند نہیں ہوتے؟  جوشِ خطابت میں گرجنے لگے: یہی کچھ پڑھا کے غیرت ہمارے سر پر سوار کردی گئی ہے اور پھر ہمی کو اس غیرت کی قیمت چکانی پڑتی ہے۔  میں نے پوچھا: کیا آپ بتاسکیں گے کہ کتنے پختون یہ نصابی کتاب پڑھنے کے بعد ہی غیرت مند بنے ہیں؟  پھر اس کے بعد چراغوں میں روشنی نہ رہی! --------- نشر مکرّر

##############################
https://web.facebook.com/MMushtaqYusufzai/posts/872366466511412
پاکستان میں صدر کے عہدے کی ضرورت؟ --------------------------------- یونی ورسٹی میں ایل ایل ایم ہیومن رائٹس کے طلبہ کو اس سمسٹر میں ایک کورس پڑھا رہا ہوں جس کا عنوان ہے: Democracy, Governance and Accountability اس میں بہت دلچسپ موضوعات زیرِ بحث آئے ہیں۔ آج موضوع یہ تھا کہ پاکستان میں "صدر" کے عہدے کی کیا ضرورت ہے؟ برطانوی نظام میں ملکہ/بادشاہ کی حیثیت نمائشی ہوتی ہے۔ تمام امور پارلیمان کے اندر طے ہوتے ہیں اور وزیراعظم، جو پارلیمان کے ایوانِ زیریں کا رکن ہوتا ہے، حکومت کا سربراہ ہوتا ہے۔ کسی زمانے میں ملکہ/بادشاہ کو ہی طاقت کے مرکز کی حیثیت حاصل تھی لیکن بتدریج طاقت ملکہ/بادشاہ سے عوام کو منتقل ہوئی ہے۔  برطانوی دستور کی رو سے اگرچہ اب بھی سارے قوانین اور احکام ملکہ/بادشاہ کے نام سے جاری ہوتے ہیں لیکن عملاً ملکہ/بادشاہ کے پاس کوئی اختیار باقی نہیں رہا ہے اور ہر معاملے میں اسے وزیراعظم کا مشورہ ماننا ہوتا ہے۔ عدالتوں سے دی گئی سزا کی معافی کا مسئلہ ہو یا کسی شخص کو خطاب یا ایوارڈ دینے کا فیصلہ ہو، ہر معاملے میں متعلقہ وزیر اور بالخصوص وزیراعظم کا مشورہ ہی اصل چیز ہوتی ہے لیکن اعلان ملکہ/بادشاہ کے نام سے ہوتا ہے۔  ایسے میں ملکہ/بادشاہ کو بدستور ماننے کی وجہ کیا ہے؟ اس کی بنیادی وجہ شاہی خاندان سے لوگوں کی جذباتی وابستگی بدستور برقرار ہے۔ یہ جذباتی وابستگی برطانیہ کیا، آسٹریلیا تک میں برقرار ہے۔ اس کے ساتھ متوازی ایک اہم حقیقت یہ ہے کہ ملکہ/بادشاہ کو چرچ آف انگلینڈ کے سربراہ کی حیثیت بھی حاصل ہے۔ اس حیثیت سے کم از کم چرچ آف انگلینڈ کے ماننے والوں کے لیے زمین پر خدا کی مرضی کا اظہار ملکہ/بادشاہ ہی کے ذریعے ہوتا ہے۔ ایک بات یہ بھی کہی جاتی ہے کہ ریاست کی سربراہی ملکہ کے پاس، جبکہ حکومت کی سربراہی وزیراعظم کے پاس ہوتی ہے۔ تاہم یہ تقسیم مصنوعی اور یہ عذر لنگڑا ہے۔ اس کی وضاحت امریکا کی مثال سے ہوجاتی ہے۔  امریکا نے جب برطانیہ سے آزادی حاصل کی تو سربراہِ حکومت اور سربراہِ ریاست دونوں کی حیثیت صدر کو دی۔ برطانیہ کی ملکہ کے برعکس امریکا کے صدر کے پاس یہ اختیار ہے کہ وہ کانگرس کے منظور کردہ قانون پر دستخط سے انکار کردے، یا اسے واپس کانگرس کے پاس نظرِ ثانی کےلیے بھجوائے، یا سرے سے ہی مسترد (ویٹو) کردے۔ وہ یہ بھی کرسکتا ہے کہ ایسا کچھ کرنے کے بجاے اس مسودے کو اپنے پاس رکھ لے یہاں تک کہ کانگرس کے کسی ایک ایوان کا وقت پورا ہوجائے تو وہ مسودہ خود بخود مردہ ہوجاتا ہے اور اب نئے ایوان سے اس کی دوبارہ منظوری ضروری ہوجاتی ہے۔ (اسے "پاکٹ ویٹو" کہتے ہیں۔) امریکی صدر کے پاس اختیار ہے کہ وہ سپریم کورٹ میں ججز کی تعیناتی کرے، بین الاقوامی معاہدات پر دستخط کرے، انتظامی احکامات جاری کرے، عدالتوں کی دی گئی سزا میں تخفیف یا تبدیلی کرے یا معافی دے، جنگ شروع کرنے اور ختم ہونے کا فیصلہ کرے، وغیرہ۔  سوال یہ ہے کہ پاکستان میں صدر کے نمائشی عہدے کی ضرورت ہی کیا ہے؟ یہاں صدر کے پاس ایسا کوئی اختیار نہیں ہے جس میں وہ وزیراعظم کے مشورے کا پابند نہ ہو، یہاں تک کہ فاٹا کے متعلق بھی - جہاں اس کی حیثیت انتظامی سربراہ، یعنی چیف ایگزیکٹو کی بھی ہے - وہ کوئی فیصلہ وزیراعظم کے مشورے کے بغیر نہیں کرسکتا۔ یہ بھی ایک حقیقت ہے کہ صدر کے عہدے کے ساتھ لوگوں کی کوئی جذباتی وابستگی بھی نہیں ہے (الٹا لوگ اسے مسلسل مذاق کا نشانہ بنا رہے ہیں) نہ ہی اسے کوئی مذہبی تقدس حاصل ہے، نہ ہی اس عہدے کےلیے کسی تاریخی تسلسل کا کوئی سوال موجود ہے۔ آخر کیوں عوام کے خون پسینے کی کمائی سے حاصل کیے گئے ٹیکس کی بھاری رقم ایک نمائشی عہدے کی دیکھ بھال کےلیے خرچ کی جاتی ہے؟ کیا صرف اس لیے کہ یہ برطانوی غلامی کی یادگار ہے؟  کیا وقت نہیں آیا کہ ہم غلامی کی اس یادگار سے نجات پائیں؟ ------------------ نشر مکرّر

##############################
https://web.facebook.com/MMushtaqYusufzai/posts/874331426314916
مزارات پر موجود تجوری سے مال اڑانے کے جواز پر چند سوالات ------------------ ایک صاحبِ علم نے مزارات پر موجود تجوری سے "مال اڑانے" کے جواز کی راے دی تو بہت حیرت ہوئی کیونکہ اس راے میں، دیگر امور کے علاوہ، اس بات کا خیال نہیں رکھا گیا کہ وہ یہ راے جن بنیادوں پر قائم کررہے ہیں کیا وہ ساری بنیادی بیک وقت مانی بھی جاسکتی ہیں یا نہیں؟ مثلاً ایک مفروضہ یہ ہے کہ یہ مال کسی ملکیت نہیں ہے۔ ہم سردست اس مفروضے کی صحت پر بات نہیں کریں گے لیکن اسے جوں کا توں مان لیا جائے تو پھر "مال اڑانے" کا جواز صرف مسکین کےلیے کیوں ہے اور صرف اضطرار کی حالت میں کیوں ہے؟ اگر اس مال کا کوئی مالک نہیں ہے تو پھر تو جس کا ہاتھ اس پر پڑ گیا وہ اس کا مالک ہوا۔  پھر دوسرا مفروضہ یہ ہے کہ یہ راستے میں گری پڑی چیز، یعنی لقطہ، ہے۔ اگر ایسا ہے تو کیا لقطہ کا کوئی مالک نہیں ہوتا؟ اور گری پڑی چیز اٹھانے والے پر اس کا مالک معلوم کرکے اس تک پہنچانے کے سلسلے میں شرعاً کوئی ذمہ داری عائد نہیں ہوتی؟ اور اگر اس ذمہ داری کو پورا کرنے کی کوشش کے بعد مالک نہ مل سکا تو کیا چیز اٹھانے والا اس کا مطلقاً مالک بن جاتا ہے؟ اگر ہاں، تو کیا اس کے مالک بننے کےلیے مسکین ہونے کی کوئی شرط ہے؟ نیز کیا لقطہ کے اصول کو لاگو کرنے کی صورت میں ضروری ہے کہ "بڑا ہاتھ مارنے" کی ممانعت ہو؟ تیسرا مفروضہ یہ ہے کہ یہ جواز اضطرار کی حالت میں مضطر کےلیے ہے۔ اس سلسلے میں پہلی عرض تو یہ ہے کہ اضطرار سے استدلال کا مطلب ہی یہ ہوتا ہے کہ حکم اصلاً حرمت کا ہے لیکن اضطرار کی وجہ سے اضطرار کی حد تک جواز مل گیا ہے۔ دوسری عرض یہ ہے کہ اضطرار ہی سے استدلال کرنا ہے تو پھر پہلے مفروضے، یعنی کہ یہ مال کسی کی ملکیت نہیں ہے، کی ضرورت کیا ہے؟ کیا اس لیے کہ اضطرار کی صورت میں بھی مالک کا حق تو باطل نہیں ہوتا (الاضطرار لا یبطل حق الغیر) اور ضمان واجب ہوتا ہے؟ اگر یہی وجہ تھی تو پھر اگلے مفروضے میں اسے کیوں نظرانداز کیا گیا؟ اگلا مفروضہ یہ ہے کہ حدیث کی رو سے اونٹ پر ہاتھ صاف نہیں کیا جاسکتا لیکن بکری کو ذبح کیا جاسکتا ہے کیونکہ ویسے اسے بھیڑیا کھا جائے گا۔ یہاں پہلی عرض یہ ہے کہ اگر حدیث کے ظاہر پر عمل کرکے راہ چلتی بکریوں پر لوگوں نے ہاتھ صاف کرنا شروع کردیا تو لٹ ہی مچ جائے گی اور بکری تو بڑی چیز ہے، مرغیوں کا کیا ہوگا؟ (بچپن میں گاؤں کی کئی کہانیاں یاد آگئی ہیں!) پھر اگر اسے اضطرار کی بنیاد پر جائز مانا جائے تو وہ سوال پھر سامنے آتا ہے جس کی طرف پیچھے اشارہ کیا گیا کہ اضطرار کی صورت میں مضطر کو تو سد رمق کی حد تک اجازت مل جاتی ہے لیکن جس کا مال اس نے کھایا ہو، اس کا حق تو باطل نہیں ہوتا اور اسے زر تلافی تو دینا واجب ہوتا ہے۔ اگر مضطر نہ دے سکتا ہو تو شرعاً اس کے اور طریقے اور اصول ہیں۔  چنانچہ یا تو پہلا مفروضہ ، کہ یہ مال کسی کی ملکیت نہیں ہے،مان لیجیے تو کیا مسکین اور کیا امیر، سب کو کھلی چھٹی دے دیجیے۔ یا لقطہ مانتے ہیں تو پھر پہلا مفروضہ چھوڑ دیجیے اور اگر اضطرار سے ہی استدلال کرکے اسے مسکین تک محدود ہی کرنا ہے تو پھر پہلے مفروضے کی ضرورت ہی نہیں ہے۔ باقی رہی حدیث تو اس کے ظاہر پر حکم کا بنا نہیں کیا جاسکتا بلکہ دیگر نصوص اور شرعی قواعد کی روشنی میں اس کی تاویل واجب ہے۔

##############################
https://web.facebook.com/MMushtaqYusufzai/posts/875065756241483
یروشلم  اسرائیل کا دارالحکومت کیوں نہیں ہوسکتا؟  ---------------------------- سوشلسٹ روس کے زوال کا بڑا نقصان یہ ہوا کہ ہمارے کئی دیسی سوشلسٹ مشرف بہ امریکا ہو کر "لبرل" کہلانے لگے۔ دیسی سوشلسٹ کم از کم فلسطینیوں کی آزادی کے حق میں اور اسرائیل و امریکا کے ظلم کے خلاف آواز بلند کرتے تھے ۔ تاہم کایاپلٹ کے بعد "شوقیہ لبرل" بننے والے تو خیر و شر کا فرق ہی بھول گئے ہیں ۔ ان شوقیہ لبرلز کی دیکھا دیکھی "اعتدال" اور "داعیانہ اسلوب" کے مدعی مولوی صاحبان بھی اسرائیل اور امریکا کے خلاف بولنے والوں کو کوسنے دینے لگے ہیں ۔ ایک عام مغالطہ یہ پیش کیا جاتا ہے کہ فلسطین اور یروشلیم کی سرزمین یہود کی ہے ، اس لیے یروشلیم کو اسرائیل کا دارالحکومت بنائے جانے پر اعتراض غلط ہے ۔ یہ دعوی تسلیم کرنے کےلیے دو کام کرنے پڑتے ہیں :  ایک ، اس سرزمین کی ابدی ملکیت کے متعلق یہود کا دعوی تسلیم کیا جائے ؛ اور  دو، معاصر بین الاقوامی قانون کے تمام اصول نظرانداز کیے جائیں ۔  پہلی بات اس وقت قطعی غیرمتعلق ہے ۔ بعض مسلمان اہلِ علم نے یہود کے "حقِ تولیت" کےلیے قرآن وحدیث سے استدلال کی روش بھی اختیار کی ہے۔ اس استدلال کی صحت یا عدمِ صحت پر بحث بھی اس وقت قطعی غیرمتعلق ہے ۔ اصل بحث یہ ہے کہ معاصر بین الاقوامی قانون یہود کا "حقِ ملکیت" تسلیم کرتا ہے یا نہیں ؟  پہلی جنگِ عظیم تک بین الاقوامی قانون کی رو سے کسی سرزمین پر کسی ریاست کا حقِ ملکیت تسلیم کرنے کے جو جائز طریقے تھے ، ان میں ایک طریقہ "فتح" (Conquest) تھا بشرطیکہ اس کے بعد فاتح ریاست اس مفتوحہ علاقے کا الحاق (Annexation) کرلیتی ۔ اسی اصول پر 1857ء کے بعد سے ہندوستان کو برطانوی بادشاہت کا حصہ قرار دیاگیا اور اسے "برطانوی ہند" (British India) کہا جانے لگااور برطانیہ کی ملکہ ہندوستان کی بھی ملکہ ہوگئیں۔ یہ اصول پہلی جنگِ عظیم کے بعد تک بین الاقوامی قانون میں تسلیم کیا گیا ۔ تاہم 1928ء میں امریکا اور فرانس نے آپس میں معاہدہ کرکے یہ اصول طے کیا کہ جنگ کے ذریعے علاقے فتح کرنا ناجائز ہے ۔ کچھ ہی عرصے میں دیگر ریاستوں نے بھی اس معاہدے کو ، اور اس کے ذریعے طے شدہ اصول کو ، تسلیم کرلیا ۔ چنانچہ 1928ء کے معاہدۂ پیرس کے بعد سے "فتح" کے ذریعے کسی علاقے کے "الحاق" کو بین الاقوامی قانون تسلیم نہیں کرتا ۔ اب "فاتح" ریاست کو "قابض طاقت" (Occupying Power) اور مفتوحہ علاقے کو "مقبوضہ علاقہ" (Occupied Territory)  کہا جاتا ہے اور اصول یہ طے کیا گیا ہے کہ جب تک قبضہ ختم نہیں ہوجاتا ، حالتِ جنگ برقرار رہتی ہے ۔ اسی وجہ سے یہ اصول بھی مانا گیا ہے کہ قابض طاقت کو یہ اختیار حاصل نہیں ہے کہ وہ مقبوضہ علاقے کی آبادی یا جغرافیے میں کوئی مستقل اور دوررس تبدیلی لائے کیونکہ جلد یا بدیر اس قابض طاقت کو اس مقبوضہ علاقے سے نکلنا پڑے گا ۔  تاریخی طور پر مسلم ہے کہ یہود کو رومیوں نے پہلی صدی عیسوی میں فلسطین سے نکال دیا تھااور اس وقت کے بین الاقوامی عرف اور قانون کے مطابق اس سرزمین پر فاتح طاقت ، یعنی رومی سلطنت ، کی ملکیت قائم ہوگئی۔ ساتویں صدی عیسوی میں عمرفاروق رضی اللہ عنہ کی خلافت میں اس کی ملکیت مسلمانوں کو منتقل ہوئی اور یہ ملکیت بیسویں صدی عیسوی کی ابتدا تک برقرا رہی ۔ پہلی جنگِ عظیم کے بعد اس علاقے پر برطانیہ کا قبضہ ہوا لیکن برطانیہ نے اس پر اپنا حقِ ملکیت قائم نہیں کیا بلکہ اسے "امانت" کے طور پر قبول کیا ۔ جنگ کے بعد وجود میں لائی جانے والی تنظیم "مجلسِ اقوام" (League of Nations)  نے اس علاقے کو ترقی دینے اور یہاں کے لوگوں کو اپنی حکومت سنبھالنے کے لائق بنانے ، بہ الفاظِ دیگر "مہذب بنانے" ، کی ذمہ داری (Mandate)برطانیہ کو دے دی ۔ 1948ء تک یہ علاقہ برطانیہ کے پاس امانت کے طور پر ہی رہا اور برطانیہ نے نہ صرف یہ کہ اپنی ذمہ داری پوری نہیں کی بلکہ اس امانت میں  بھرپور خیانت بھی کی ۔ ٍ1948ء میں برطانیہ نے مجلسِ اقوام کی وارث تنظیم ، یعنی اقوامِ متحدہِ کو کہا کہ وہ مزید اس امانت کا بار نہیں اٹھا سکتا ۔ اقوامِ متحدہ نے یہ علاقہ برطانیہ سے واپس لے کر اسے یہود اور عربوں کے درمیان تقسیم کردیا۔ اقوامِ متحدہ ہ کو اس تقسیم کا ختیار تھا یا نہیں اور کیا یہ تقسیم منصفانہ اور جائز تھی یا نہیں؟ اس پر تفصیلی بحث کی جاسکتی ہے ۔ تاہم اگر اس بحث کو نظرانداز بھی کیا جائے تو یہ دو حقیقتیں بہرحال مسلم ہیں:  ایک یہ کہ 1948ء میں جس سرزمین پر "اسرائیل "کی ریاست قائم ہوئی اس میں یروشلیم شامل نہیں تھا؛  دوسری یہ کہ یروشلیم سمیت جن علاقوں پر اسرائیل نے 1967ء کی جنگ میں قبضہ کیا وہ اسرائیل کا حصہ نہیں ، بلکہ اس کے "مقبوضہ علاقے "ہیں  اور 1928ء کے معاہدۂ پیرس کے بعد سے بین الاقوامی قانون مقبوضہ علاقے پر قابض طاقت کا حقِ ملکیت تسلیم نہیں کرتا۔  چنانچہ اسرائیل یروشلیم اور دیگر مقبوضہ علاقوں میں کوئی بڑی تبدیلی نہیں لاسکتا ؛ نہ وہ وہاں آبادکاری کرسکتا ہے ، نہ ہی وہاں ایسی دیوار تعمیر کرسکتا ہے جو اس علاقے کو مستقل طور پر تقسیم کردے ۔ یہ بات 2003ء میں بین الاقوامی عدالتِ انصاف (International Court of Justice) نے اپنے فیصلے میں تفصیلی طور پر واضح کی ہے۔ اس وجہ سے بین الاقوامی قانون کی رو سے قطعی طور پر ناجائز ہے کہ یروشلیم یا مقبوضہ علاقے کے کسی بھی حصے کو اسرائیل کا دارالحکومت بنایا جائے۔  کاش "شوقیہ لبرلز " کو کوئی فیض اور جالب کے اشعار ہی یاد دلادے ۔ یہ ٹھیک ہوجائیں تو "داعیانہ اسلوب" کے مدعی مولوی خود بخود سدھر جائیں گے۔ --------------------- نشر مکرّر

##############################
https://web.facebook.com/MMushtaqYusufzai/posts/875061326241926
تورات اور اسفارِ خمسہ کے متعلق جناب غامدی صاحب کی راے ------------------ مسلمان اہلِ علم کے ہاں "تورات" سے کیا مراد ہے اور وہ یہود کے "اسفارِ خمسہ" کو کس نظر سے دیکھتے ہیں، اس مسئلے پر اگست 2001ء میں میں نے جناب غامدی صاحب سے گفتگو کی تھی تو ان کے موقف کا خلاصہ یہ تھا کہ ان کے نزدیک پہلے چار اسفار ۔  پیدائش، خروج، احبار اور گنتی ۔  میں سیدنا موسی علیہ السلام پر نازل ہونے والی وحی نزول کی ترتیب سے لکھی جاتی رہی۔ بعد میں سیدنا موسی علیہ السلام نے ان احکام کو ایک نئی ترتیب دے کر کتاب کی شکل میں بنی اسرائیل کو دے دیا جو سِفر استثنا کی صورت میں اس وقت بھی دستیاب ہے۔  کیا غامدی صاحب کے حلقے کے کوئی دوست کنفرم کرسکتے ہیں کہ یہی راے ان کی اب بھی ہے؟ یا اس موضوع پر انھوں نے "البیان" یا کسی اور کتاب میں کچھ لکھا ہے؟  ------------------ نوٹ: از راہ کرم آڈیو یا وڈیو کلپ کا لنک دینے کے بجاے لکھے ہوئے کی نشاندہی کیجیے تو بندہ بہت شکرگزار ہوگا۔

##############################
https://web.facebook.com/MMushtaqYusufzai/posts/875967339484658
بچے کتنے اچھے؟ نشر مکرر  ---------- دوست اس پر اسلامی قانون کی راے جاننا چاہتے ہیں۔ بھائیو، کب تک ''ان'' کے سوال کے جواب اسلامی قانون سے مانگوگے؟ کب تک بحث ''ان'' کے ایجنڈے پر کرتے رہوگے؟ کبھی تو ''ان'' سے یہ سوال بھی کرلو کہ کسی ''حقیقی فرد'' کے کتنے بچے ہونے چاہئیں، یہ طے کرنے کا اختیار ''ریاست'' نامی اعتباری شخص کو کس نے دیا ہے؟ کس اصول، ضابطے یا معاہدے کی بنا پر ریاست نام کا اعتباری شخص کسی حقیقی فرد کو اس کا پابند بناسکتا ہے کہ اس کے گھر میں دو سے زائد بچے نہ پیدا ہوں؟ فرد کی آزادی کے علم بردار کس بنیاد پر ایک اعتباری شخص کےلیے حقیقی فرد کے بستر پر ہونے والے کام میں مداخلت کا حق مانتے ہیں؟ حقیقی فرد اس اعتباری شخص کو کیوں نہیں کہہ سکتا کہ ''میرا بستر ، میری مرضی''؟ ------ پس نوشت: سوال لبرل دوستوں سے ہے۔ اس لیے المورد والے دوست اور ''نان اسلامسٹ'' مولوی خواہ مخواہ خود کو جواب دینے کا پابند فرض نہ کریں۔ شکریہ

##############################
https://web.facebook.com/MMushtaqYusufzai/posts/875967339484658
بچے کتنے اچھے؟ نشر مکرر  ---------- دوست اس پر اسلامی قانون کی راے جاننا چاہتے ہیں۔ بھائیو، کب تک ''ان'' کے سوال کے جواب اسلامی قانون سے مانگوگے؟ کب تک بحث ''ان'' کے ایجنڈے پر کرتے رہوگے؟ کبھی تو ''ان'' سے یہ سوال بھی کرلو کہ کسی ''حقیقی فرد'' کے کتنے بچے ہونے چاہئیں، یہ طے کرنے کا اختیار ''ریاست'' نامی اعتباری شخص کو کس نے دیا ہے؟ کس اصول، ضابطے یا معاہدے کی بنا پر ریاست نام کا اعتباری شخص کسی حقیقی فرد کو اس کا پابند بناسکتا ہے کہ اس کے گھر میں دو سے زائد بچے نہ پیدا ہوں؟ فرد کی آزادی کے علم بردار کس بنیاد پر ایک اعتباری شخص کےلیے حقیقی فرد کے بستر پر ہونے والے کام میں مداخلت کا حق مانتے ہیں؟ حقیقی فرد اس اعتباری شخص کو کیوں نہیں کہہ سکتا کہ ''میرا بستر ، میری مرضی''؟ ------ پس نوشت: سوال لبرل دوستوں سے ہے۔ اس لیے المورد والے دوست اور ''نان اسلامسٹ'' مولوی خواہ مخواہ خود کو جواب دینے کا پابند فرض نہ کریں۔ شکریہ

##############################
https://web.facebook.com/MMushtaqYusufzai/posts/875967339484658
بچے کتنے اچھے؟ نشر مکرر  ---------- دوست اس پر اسلامی قانون کی راے جاننا چاہتے ہیں۔ بھائیو، کب تک ''ان'' کے سوال کے جواب اسلامی قانون سے مانگوگے؟ کب تک بحث ''ان'' کے ایجنڈے پر کرتے رہوگے؟ کبھی تو ''ان'' سے یہ سوال بھی کرلو کہ کسی ''حقیقی فرد'' کے کتنے بچے ہونے چاہئیں، یہ طے کرنے کا اختیار ''ریاست'' نامی اعتباری شخص کو کس نے دیا ہے؟ کس اصول، ضابطے یا معاہدے کی بنا پر ریاست نام کا اعتباری شخص کسی حقیقی فرد کو اس کا پابند بناسکتا ہے کہ اس کے گھر میں دو سے زائد بچے نہ پیدا ہوں؟ فرد کی آزادی کے علم بردار کس بنیاد پر ایک اعتباری شخص کےلیے حقیقی فرد کے بستر پر ہونے والے کام میں مداخلت کا حق مانتے ہیں؟ حقیقی فرد اس اعتباری شخص کو کیوں نہیں کہہ سکتا کہ ''میرا بستر ، میری مرضی''؟ ------ پس نوشت: سوال لبرل دوستوں سے ہے۔ اس لیے المورد والے دوست اور ''نان اسلامسٹ'' مولوی خواہ مخواہ خود کو جواب دینے کا پابند فرض نہ کریں۔ شکریہ

##############################
https://web.facebook.com/MMushtaqYusufzai/posts/876849246063134
حقوق انسانی کے عالمی دن کے موقع پر موقع کی مناسبت سے ہم برادر محترم عمار خان ناصر صاحب کو سالگرہ کی مبارکباد پیش کرتے ہیں۔حقوق انسانی کے عالمی دن کے موقع پر موقع کی مناسبت سے ہم برادر محترم عمار خان ناصر صاحب کو سالگرہ کی مبارکباد پیش کرتے ہیں۔

##############################
https://web.facebook.com/MMushtaqYusufzai/posts/877465852668140
حقوق انسانی کے عالمی دن کے موقع پر آج  یونی ورسٹی آف آزاد جموں و کشمیر میں خصوصی سیمینار میں شرکت کی۔ سیمینار جموں و کشمیر لبریشن سیل نے آرگنائز کیا تھا۔ جناب راجا سجاد صاحب ، جناب ڈاکٹر ادریس عباسی صاحب اور جناب ڈاکٹر عزیز الرحمان صاحب کی پر مغزر گفتگو کے بعد میں نے بھی گفتگو میں حصہ لیا۔ موقع ملا تو کل کچھ تفصیل عرض کر سکوں گا،  ان شاء اللہ۔

##############################
https://web.facebook.com/MMushtaqYusufzai/posts/877461732668552
یونی ورسٹی آف آزاد جموں و کشمیر کے شعبہ قانون کے بورڈ آف سٹڈیز میں برادر محترم جناب ڈاکٹر عزیز الرحمان سمیت شرکت کی۔ عزیز شاگردوں جناب مدثر فدا گردیزی اور حسنات شاہ نے بھرپور کمپنی دی اور مہمان نوازی میں کوئی کسر نہیں چھوڑی۔ رات جناب ڈاکٹر ادریس عباسی صاحب نے سب مہمانوں کو بہترین ڈنر دیا اور کشمیر کی روایتی ڈشز سے بھرپور تواضع کی۔ اللہ سب کو بہترین اجر دے۔

##############################
https://web.facebook.com/MMushtaqYusufzai/posts/879233265824732
شریعہ اکیڈمی میں علماے کرام کے لیے انسانی حقوق کے بین الاقوامی قانون پر تین روزہ کورس کا آج اختتام ہوا۔ پچاس سے زائد علماے کرام نے اس کورس میں شرکت کی۔

##############################
https://web.facebook.com/MMushtaqYusufzai/posts/879193572495368
وکیلوں اور ڈاکٹروں کی وحشت و بربریت کےلیے عذر خواہی؟  ------------------- بین الاقوامی ریڈ کراس کمیٹی نے ایک تفصیلی تجزیہ The Roots of Behavior in War کے عنوان سے کیا ہے۔ احباب اس کا مطالعہ ضرور کریں۔ اس تجزیے میں دکھایا گیا ہے کہ دوسرے انسانوں کا قتل کرنے والے ، ان سے وحشیانہ سلوک کرنے والے اور اس وحشت و بربریت کو جواز عطا کرنے والے انسان بالکل "عام انسان" ہی ہوتے ہیں اور عام حالات میں ان کے بارے میں سوچا بھی نہیں جاسکتا کہ وہ ایسا کچھ کرگزریں گے۔ پھر کیا ہوتا ہے کہ یہ عام انسان یہ سب کچھ کرگزرتے ہیں؟ اس سوال کا تفصیلی تجزیہ اس مطالعے میں موجود ہے۔ ایک اہم بات جو اس مطالعے سے سامنے آتی ہے وہ یہ ہے کہ اپنے مخالف فریق کو de-humanize کردیا جاتا ہے، گویا وہ تو انسان ہی نہیں ہیں۔ ایک دوسری اہم بات moral disengagement ہے کہ انسان اپنے ضمیر کی آواز کو یہ کہہ کر سلادیتا ہے کہ اس فریق نے ہمارے ساتھ وہ کچھ کیا تھا، یا اس کا یہ کچھ کرنے کا ارادہ ہے!  یہ بات سمجھ میں نہیں آرہی تو لاہور میں وکیلوں اور ڈاکٹروں کی وحشت و بربریت کے بعد دونوں جتھوں کے عذرخواہوں کی پوسٹس دیکھ لیجیے۔

##############################
https://web.facebook.com/MMushtaqYusufzai/posts/879745445773514
اسلامی یونی ورسٹی میں فساد --------------------  دل بہت دکھی ہے۔ ایک قیمتی جان کا ضیاع۔ کئی نوجوان شدید زخمی۔ اسلامی اقدار کی پامالی۔ اور دکھ میں بے انتہا اضافہ کرنے والا یہ احساس کہ اس سب کچھ کو روکنے کےلیے میں کچھ نہیں کرپایا۔ مجھے معلوم ہی نہیں ہوا کہ کب یہ قیامت برپا ہوئی۔ جب معلوم ہوا تب تک بہت زیادہ نقصان ہوچکا تھا اور ہمارے کرنے کےلیے کچھ باقی نہیں تھا۔ پچھلے سوا سال سے میں فیصل مسجد کیمپس میں ہوتا ہوں کیونکہ مجھے شریعہ اکیڈمی کی ذمہ داری دی گئی ہے جس کے دفاتر فیصل مسجد کیمپس میں ہیں۔ پھر بھی ہفتے میں ایک دن شام کے وقت کلاس کےلیے میں نیو کیمپس آتا ہوں تاکہ طلبہ کے ساتھ تعلق جڑا رہے۔ کل شریعہ اکیڈمی میں مفتیانِ کرام کےلیے تین روزہ کورس کے اختتام کے بعد شام کے وقت میں نے بچوں کے ساتھ تھوڑا وقت باہر گزارا اور اس کے بعد گھر آکر کام میں لگ گیا۔ بہت دنوں بعد نسبتا فراغت تھی، اس لیے ایک ادھورے مقالے پر کام شروع کیا۔ میری اچھی یا بری عادت ہے کہ میں موبائل کو سائلنٹ موڈ پر رکھتا ہوں۔ بہت دیر بعد موبائل پر نظر پڑی تو عزیز دوست ڈاکٹر وٹو صاحب کی کال آرہی تھی۔ انھوں نے بتایا کہ یونی ورسٹی سے نکلتے وقت ان کی گاڑی پر حملہ کیا گیا اور اس کی بیک سکرین توڑ دی گئی۔ وہ چونکہ گھر پہنچ گئے تھے اس لیے میں نے انھیں مشورہ دیا کہ پولیس کے پاس جانے کے بجاے بہتر یہ ہوگا کہ ہم یونی ورسٹی میں ہی اس مسئلے کے تدارک کےلیے کوشش کریں۔ میں نے یونی ورسٹی کی انتظامیہ سے رابطے کےلیے فون کھولا تو معلوم ہوا کہ ایک خاتون ٹیچر کی کال مس ہوئی تھی اور ان کا میسج آیا ہوا تھا جس میں انھوں نے صورتحال کی سنگینی کا بتایا تھا۔ اس کے بعد کئی لوگوں سے رابطہ کیا تو معلوم ہوا کہ بہت دیر ہوچکی ہے اور بہت بڑا سانحہ رونما ہوچکا ہے۔ اب تک کی معلومات کے مطابق یہ اس واقعے کو تصادم کہنا غلط ہے کیونکہ یہاں ایک تنظیم، بلکہ تنظیموں کے مجموعے نے، ایک اور تنظیم کے پروگرام پر دھاوا بول کر توڑ پھوڑ اور پتھراو کے علاوہ سیدھی فائرنگ کی ہے۔  اس سے مجھے یاد آیا کہ پچھلے سال مارچ میں کلچرل ویک کے موقع پر ان تنظیموں کی کونسل نے ثقافتی پروگرام منعقد کیا تھا اور اس پر جمعیت کی جانب سے دھاوا بولنے کا خدشہ تھا۔ چنانچہ ہاسٹل پرووسٹ، سٹوڈنٹ ایڈوائزر اور دو وائس پریزیڈنٹ صاحبان میرے آفس میں آئے (اس وقت میں لا ڈیپارٹمنٹ کا چیئرمین تھا) اور مجھے کہا کہ دونوں طرف کے طلبہ آپ کا بہت لحاظ کرتے ہیں، اس لیے آپ ہمارے ساتھ پروگرام میں جا کر صورتحال کو قابو کرنے میں مدد دیں۔ میں اور ڈاکٹر وٹو صاحب ان کے ساتھ گئے۔ ہم نے جمعیت کے ذمہ داران کو بھی بلا کر انھیں کسی قسم کی کارروائی سے روکا اور پھر جا کر پروگرام میں بیٹھ گئے اور وہاں طلبہ میں کسی سے گزارش کی، کسی کو نصیحت کی، کسی کو سرزنش کی اور کسی کو زبردستی روکا اور اللہ ان سب کو جزاے خیر دے کہ انھوں نے ہماری لاج رکھ لی اور کسی قسم کی بدمزگی کے بغیر پروگرام اختتام پذیر ہوا۔ کوئی تصادم نہیں ہوا۔ بار بار احساس ہوتا ہے کہ کاش اس دفعہ بھی ہم پیش بندی کرلیتے۔ کاش ہم طرفین کو سمجھاتے۔ کاش ہم درمیان میں آتے۔ یہ احساس بہت تکلیف دہ ہے کہ اتنا کچھ ہوا اور مجھے معلوم بھی نہیں ہوسکا، نہ میں اسے روکنے کےلیے کچھ کرسکا۔ اللہ مجھے معاف کردے اور ہم سب پر رحم کرے۔ یہ اسلامی یونی ورسٹی کی تاریخ کا بدترین سانحہ ہے۔ یہاں کبھی اسلحہ استعمال نہیں کیا گیا تھا۔ 2009ء میں اسلامی یونی ورسٹی پر دو خودکش حملے ہوئے تھے لیکن وہ بیرونی حملہ آور تھے۔ اس بار خون اپنوں نے بہایا ہے۔ جن کا خون بہا ہے وہ بھی اپنے ہیں، جنھوں نے خون بہایا ہے وہ بھی اپنے ہیں لیکن بدقسمتی سے اپنے پرائے اور جائز و ناجائز کی تمیز کھو بیٹھے ہیں۔ تکلیف اس وجہ سے بہت زیادہ ہے۔

##############################
https://web.facebook.com/MMushtaqYusufzai/posts/880885335659525
کیا بچے کو سزا دی جاسکتی ہے؟ --------------------------- ہمارے معاشرے میں مدارس اور سکولوں کے علاوہ گھروں میں بھی بچوں کو سخت سزادینا کوئی انوکھی بات نہیں۔ سوال یہ ہے کہ کیا اسلامی قانون کی رو سے والدین یا اساتذہ کویہ اختیار ہے کہ وہ بچوں کو سزا دے سکیں؟ فقہاے کرام اس مسئلے کو یوں دیکھتے ہیں کہ کیا بچے میں اہلیۃ العقوبۃ (سزا اٹھانے کی اہلیت) ہوتی ہے ؟ اس کا جواب وہ نفی میں دیتے ہیں۔ امام سرخسی نے تصریح کی ہے کہ سزا کی اہلیت کےلیے عقل اور بلوغت کی شرط ہے ۔ اس وجہ سے پاگل شخص کی طرح بچے کو بھی سزا نہیں دی جاسکتی۔  تاہم بعض لوگ فقہ کی کتب میں 'تعزیر' کا لفظ دیکھ کر اس غلط فہمی میں مبتلا ہوجاتے ہیں کہ فقہاے کرام کے نزدیک بچے کو تعزیر دینا جائز ہے۔ اس مسئلے کی وضاحت ضروری ہے۔  استقرا سے معلوم ہوتا ہے کہ فقہ کی کتب میں تعزیر کا لفظ تین مفاہیم میں استعمال ہوتا ہے:  1۔ جب وہ بعض جرائم کی سزا پر تعزیر کا اطلاق کرتے ہیں اور کہتے ہیں کہ اس کی مقدار مقرر کرنے کا اختیار حکمران یا قاضی کے پاس ہے تو اس سے مراد 'سیاسہ' ہے  اور سیاسہ کے متعلق فقہاے کرام نے تصریح کی ہے کہ یہ سزا حق الامام ، یعنی حکمران کے حق، کی خلاف ورزی پر دی جاتی ہے۔ یہ بھی فقہاے کرام نے تفصیل سے واضح کیا ہے کہ حکمران کا یہ حق اس کا ذاتی حق نہیں ہوتا بلکہ لوگوں کے وکیل اور نمائندے کے طور پر اسے یہ حق حاصل ہوتا ہے۔ اس لیے اس سزا کا تعلق عام فوجداری قانون سے ہے۔  2۔ حدود کی بحث میں بسا اوقات فقہاے کرام ذکر کرتے ہیں کہ کسی شرط کی عدم موجودگی کی وجہ سے ، یا کسی قانونی رکاوٹ کی وجہ سے (جسے اصطلاحاً شبہ کہا جاتا ہے) ، حد کی سزا نہیں دی جاسکتی تو قاضی تعزیر کی سزا دے سکتا ہے ۔ یہاں بھی لفظ تعزیر سیاسہ کے مفہوم میں استعمال ہوتا ہے۔ البتہ اس تعزیر اور اول الذکر تعزیر میں فرق یہ ہوتا ہے کہ یہاں تعزیر کی مقدار حد سے زیادہ نہیں ہوسکتی جبکہ اول الذکر امور میں وہ تعزیر کے طور پر سزاے موت بھی دی جاسکتی ہے ۔  تعزیر کی یہ قسم بھی فوجداری قانون کا حصہ ہے ۔  3۔ تعزیر کا لفظ فقہاے کرام بعض اوقات تادیب اور تربیت کے مفہوم میں استعمال کرتے ہیں ۔ یہ وہ تعزیر جس کے متعلق وہ بتاتے ہیں کہ یہ بھلے برے کی تمیز کی عمر تک پہنچنے والے عمر کے بچے کو دی جاسکتی ہے ۔ (تعزیر کی ان تین قسموں کی تفصیل کےلیے دیکھیےراقم کا مقالہ بعنوان:  The Doctrine of Siyasah in the Hanafi Criminal Law and Its Relevance for the Pakistani Legal System) تعزیر کی اس تیسری قسم کے متعلق چند اصول نوٹ کرنا ضروری ہے :  1۔ یہ کہ یہ سزا نہیں بلکہ تادیب یا ڈسپلن کرنا ہے ۔ امام کاسانی نے تصریح کی ہے :  و ذلک بطریق التھذیب و التادیب ، لا بطریق العقوبۃ ، لانھا تستدعی الجنایۃ ، و فعل الصبی لا یوصف بکونہ جنایۃ ۔  (یہ تہذیب اور تادیب کے طور پر ہے ، نہ کہ سزا کے طور پر کیونکہ سزا کےلیے جرم کا ہونا ضروری ہے اور بچے کے فعل کو جرم نہیں کہا جاسکتا۔)  آگے وہ مزید تصریح کرتے ہیں کہ جو بچہ تمیز کی عمر تک نہ پہنچا ہو وہ تادیب کی اہلیت بھی نہیں رکھتا:  بخلاف المجنون والصبی الذی لا یعقل لانھما لیسا من اہل العقوبۃ و لا من اھل التادیب۔  (پاگل اور اس بچے کو جو عقل نہیں رکھتا، اسے یہ تعزیر نہیں دی جاسکتی کیونکہ یہ دونوں نہ سزا کی اہلیت رکھتے ہیں اور نہ ہی تادیب کی۔ )  2۔ یہ کہ چونکہ یہ تعزیر سزا نہیں بلکہ محض تادیب کےلیے ہے ، اس لیے تادیب دینے والا نہ ہی زیادہ زور سے مار سکتا ہے (جسے اصطلاحاً 'ضرب فاحش' کہتے ہیں) اور نہ ہی تادیب کے مقصد سے چھڑی کا استعمال کرسکتا ہے۔ علامہ شامی نے تصریح کی ہے:  والمراد: ضربہ بید ، لا بخشبۃ ۔  (مراد ہاتھ سے مارنا ہے نہ کہ لکڑی سے۔)  3۔ یہ کہ اگر ہڈی ٹوٹ جائے یا جلد پھٹ جائے یا جلد پر نشان آجائیں تو یہ ضرب فاحش ہے جسے تادیب نہیں کہا جاسکتا ، بلکہ یہ جرم ہے۔ علامہ شامی کہتے ہیں : و ھوالذی یکسر العظم اور یخرق الجلد او یسودہ ۔  4۔ یہ کہ چونکہ تادیب محض مباح امر ہے ،نہ کہ واجب، اس لیے اسے اس طریقے سے کیا جانا لازم ہے کہ کسی کو نقصان نہ پہنچے ۔  علامہ حصکفی کہتے ہیں: تادیبہ مباح فیتقید بشرط السلامۃ ۔  چنانچہ اگر اس تادیبی کارروائی میں حد سے تجاوز کیا گیا (ضرب فاحش کی صورت ہوئی ) یا کوئی اور نقصان پہنچا تو الٹا یہ تادیبی کارروائی کرنے والا تعزیری سزا کا مستحق ہوجاتا ہے ۔ علامہ تمرتاشی کہتے ہیں:  ادعت علی زوجھا ضرباً فاحشاً وثبت ذلک علیہ، عزر۔ کما لوضرب المعلم الصبی ضرباً فاحشاً۔  (بیوی نے شوہر پر ضرب فاحش کا دعوی کیا اور یہ اس کے خلاف ثابت ہوا تو اسے تعزیر دی جائے گی ، جیسے اس صورت میں کیا جائے گا جب استاد نے بچے کو ضرب فاحش دی ۔)  اسی طرح علامہ ابن الہمام نے تصریح کی ہے کہ اگر تادیب کے نتیجے میں بچے کی موت واقع ہوجاتی ہے تو اس کی دیت واجب ہوتی ہے ۔ (المعلم اذا ادب الصبی فمات منہ ، یضمن۔ )  5۔ یہ کہ دیت کی معافی کا اختیار تو ورثا کو حاصل ہے لیکن جو تعزیری سزا یہاں ذکر کی گئی ہے اس کے بارے میں ذرا تامل سے معلوم ہوجاتا ہے کہ وہ اوپر مذکور پہلی قسم کی تعزیر ہے جس پر سیاسہ کے اصولوں کا اطلاق ہوتا ہے کیونکہ یہ باقاعدہ سزا ہے اور اسے قاضی ہی نافذ کرسکتا ہے۔ یہ بھی واضح ہے کہ اگر یہ سیاسہ ہے تو اس کی معافی کا اختیار بچے کے ورثا کے پاس نہیں بلکہ قاضی یا حکمران کے پاس ہےجو مناسب سمجھے تو یہ تعزیری سزا معاف کرسکتا ہے اور مناسب سمجھے تو ورثا کی معافی کے باوجود یہ سزا نافذ کرسکتا ہے۔  ھذا ما عندی ، والعلم عند اللہ ۔ ------------ نشر مکرر

##############################
https://web.facebook.com/MMushtaqYusufzai/posts/882446168836775
ڈاکٹروں اور وکیلوں کی لاقانونیت کے ہنگام -------- ہم نے یہ کتاب بغور پڑھی اور اس نتیجے پر پہنچے کہ فریقین پر اس کتاب کا مطالعہ لازم ہے، اور اگر وہ پڑھے بغیر ہی ڈاکٹر یا وکیل بنے رہنا چاہتے ہیں تو عوام الناس پر لازم ہے کہ وہ  یہ کتاب پڑھ لیں تاکہ فریقین کے شر سے خود کو حتی الامکان محفوظ رکھنے کی کوشش بھی کریں اور فریقین کو شبہے کا ممکنہ فائدہ بھی دے سکیں۔

##############################
https://web.facebook.com/MMushtaqYusufzai/posts/882890215459037
آپ خواہ کتنے ہی اونچے ہوں،  قانون آپ سے اوپر ہے! -------- چیف جسٹس آرمی چیف سےآپ خواہ کتنے ہی اونچے ہوں،  قانون آپ سے اوپر ہے! -------- چیف جسٹس آرمی چیف سے

##############################
https://web.facebook.com/MMushtaqYusufzai/posts/883518032062922
مستقبل کے سیاسی منظرنامے کےلیے میں نے تین فیصلوں کا ذکر کیا تھا۔ دو آگئے ہیں،  تیسرا اسی ہفتے آئے گا، ان شاء اللہ۔مستقبل کے سیاسی منظرنامے کےلیے میں نے تین فیصلوں کا ذکر کیا تھا۔ دو آگئے ہیں،  تیسرا اسی ہفتے آئے گا، ان شاء اللہ۔

##############################
https://web.facebook.com/MMushtaqYusufzai/posts/883469522067773
پرویز مشرف کو سزاے موت! جسٹس وقار سیٹھ کو سلام!پرویز مشرف کو سزاے موت! جسٹس وقار سیٹھ کو سلام!

##############################
https://web.facebook.com/MMushtaqYusufzai/posts/884268185321240
"آپ میری جگہ ہوتے تو کیا کرتے؟" مشرف "میں آپ کی جگہ ہوتا کیوں؟ اور آپ بھی اپنی جگہ پر رہتے تو اس مخمصے میں کیوں پڑتے؟" مجید نظامی"آپ میری جگہ ہوتے تو کیا کرتے؟" مشرف "میں آپ کی جگہ ہوتا کیوں؟ اور آپ بھی اپنی جگہ پر رہتے تو اس مخمصے میں کیوں پڑتے؟" مجید نظامی

##############################
https://web.facebook.com/MMushtaqYusufzai/posts/884259468655445
انھیں خط میں لکھا کہ دل مضطرب ہے، جواب ان کا آیا: محبت نہ کرتے! تمھیں دل لگانے کو کس نے کہا تھا؟ بہل جائے گا دل بہلتے بہلتےانھیں خط میں لکھا کہ دل مضطرب ہے، جواب ان کا آیا: محبت نہ کرتے! تمھیں دل لگانے کو کس نے کہا تھا؟ بہل جائے گا دل بہلتے بہلتے

##############################
https://web.facebook.com/MMushtaqYusufzai/posts/885133601901365
مضطرب لوگوں کو مفت مشورہ جسٹس کھوسہ ریٹائر ہورہے ہیں۔ جسٹس وقار ابھی رہیں گے۔ پروپیگنڈا جسٹس وقار کے خلاف کریں۔مضطرب لوگوں کو مفت مشورہ جسٹس کھوسہ ریٹائر ہورہے ہیں۔ جسٹس وقار ابھی رہیں گے۔ پروپیگنڈا جسٹس وقار کے خلاف کریں۔

##############################
https://web.facebook.com/MMushtaqYusufzai/posts/884783811936344
عمران خان کو رہا کردو؟ ------------------ ہمارے دوست نعیم جان نے یہ نعرہ بلند کیا ہے لیکن ہم اس کی تائید کرنے سے اس وقت تک قاصر رہیں گے جب تک خود عمران خان میں اتنا حوصلہ پیدا نہ ہو کہ وہ کم از کم وزیر اعظم ہاؤس کی دیوار پر رات کی تاریکی میں یہ نعرہ لکھ سکے، جیسے بھٹو صاحب کے دور میں مرحوم صدر فضل الٰہی ایوان صدر کی دیوار پر لکھا کرتے تھے۔

##############################
https://web.facebook.com/MMushtaqYusufzai/posts/886156838465708
حضرت مولانا نے مشرف کے خلاف فیصلے پر کیا ارشاد فرمایا ہے؟ کوئی دوست رہنمائی کرسکیں گے؟حضرت مولانا نے مشرف کے خلاف فیصلے پر کیا ارشاد فرمایا ہے؟ کوئی دوست رہنمائی کرسکیں گے؟

##############################
https://web.facebook.com/MMushtaqYusufzai/posts/886074105140648
جسٹس وقار کے خلاف ریفرنس ہو، یا مشرف کے خلاف فیصلے کو منسوخ کرنا ہو، جانا تو عدلیہ کے پاس ہی ہوگا۔جسٹس وقار کے خلاف ریفرنس ہو، یا مشرف کے خلاف فیصلے کو منسوخ کرنا ہو، جانا تو عدلیہ کے پاس ہی ہوگا۔

##############################
https://web.facebook.com/MMushtaqYusufzai/posts/886922615055797
کلبھوشن کیس کا ایک اہم نکتہ --------------- اس کیس میں ایک اہم سوال یہ تھا کہ کلبھوشن کو فوجی عدالت نے سزا سنائی ہے تو  کیا اس میں انصاف کے تقاضے پورے کیے گئے یا نہیں؟ بھارت کا موقف یہ تھا کہ سزا عدل و انصاف کے تقاضے پامال کرکے دی گئی ہے۔ پاکستان کا موقف یہ تھا کہ اگر کبھی کسی فوجی عدالت کی جانب سے قانون کے کسی اصول کو نظرانداز کرکے سزا سنائی گئی ہے تو ہمارے اعلی عدالتیں اس سزا کو ختم کردیتی ہیں ۔ اس ضمن میں پاکستان کی جانب سے خصوصاً پشاور ہائی کورٹ کے اس فیصلے کا حوالہ دیا گیا جس میں فوجی عدالتوں کی جانب سے دی گئی  70 سے زائد سزاؤں کو منسوخ کردیا گیا تھا۔ اس سے پاکستان نے استدلال کیا کہ ہمارا عدالتی نظام عدل و انصاف کے تقاضے پورے کرنے کی صلاحیت رکھتا ہے اور وہ فوجی عدالتوں کی سزاؤں کو بھی منسوخ کرسکتا ہے ، اگر ان سزاؤں میں قانون کی خلاف ورزی ہوئی ہو۔ ملاحظہ کیجیے، بین الاقوامی عدالتِ انصاف کے فیصلے کا پیرا 130:  Pakistan maintains that the appropriate remedy in this case would be, at most, effective review and reconsideration of the conviction and sentence of the accused, taking into account the potential effects of any violation of Article 36 of the Vienna Convention. It refers to the decision rendered by the Peshawar High Court in 2018, which set aside more than 70 convictions and sentences handed down by military courts. It contends that its domestic legal system provides for an established and defined process whereby the civil courts can undertake a substantive review of the decisions of military tribunals, in order to ensure procedural fairness has been afforded to the accused, and that its courts are well suited to carrying out a review and reconsideration that gives full weight to the effect of any violation of Article 36 of the Vienna Convention. بین الاقوامی عدالتِ انصاف نے پاکستان کی اس دلیل کو تسلیم کیا اور اس کےلیے اس نے پشاور ہائی کورٹ کے اس فیصلے سے یہ اہم اقتباس بھی نقل کیا کہ وہ چار صورتوں میں فوجی عدالتوں کے فیصلوں میں مداخلت کرسکتی ہے:  اگر استغاثے کے پاس کوئی ثبوت نہ ہو؛  اگر ثبوت ناکافی ہو؛  اگر فوجی عدالت کے پاس اختیارِ سماعت نہ ہو؛  حقائق یا قانون کی روشنی میں بدنیتی معلوم ہو۔ملاحظہ کیجیے پیرا 142:   The Court takes note of the decision of the Peshawar High Court in 2018. The High Court held that it had the legal mandate positively to interfere with decisions of military courts “[i]f the case of the prosecution was based, firstly, on no evidence, secondly, insufficient evidence, thirdly, absence of jurisdiction, finally malice of facts & law” (Abdur Rashid et al. v. Federation of Pakistan, High Court of Peshawar, Writ Petition 536-P of 2018, 18 October 2018, pp. 147-148). The Government of Pakistan has appealed the decision and the case was still pending at the close of the oral proceedings in the present case. آگے بین الاقوامی عدالتِ انصاف نے پھر یاد دلایا ہے کہ پاکستان کے وکیل نے عدالت کو یقین دلایا ہے کہ پاکستان کی اعلی عدالتیں انصاف کے تقاضے پورے کرنے کےلیے فوجی عدالتوں کے فیصلوں پرمؤثر نظر ثانی کرتی ہیں اور اس ضمن میں اس نے پشاور ہائی کورٹ کے فیصلے کا حوالہ دیا ہے۔ ملاحظہ کیجیے پیرا 145:   Counsel for Pakistan assured the Court that the High Courts of Pakistan exercise “effective review jurisdiction”, giving as an example the decision of the Peshawar High Court in 2018 (see paragraph 142 above). اس یقین دہانی کے بعد ہی عدالت نے کلبھوشن کو پاکستان کی تحویل سے نکالنے کی بھارتی استدعا مسترد کی اور پاکستان کو کہا کہ وہ کلبھوشن کے خلاف فیصلے پر اعلی عدالتوں کی نظرثانی کا انتظام کرے۔  ------------ تو میرے محب وطن دوستو! اس وقت صرف یہ یاد دلانا ہے کہ پشاور ہائی کورٹ کا یہ فیصلہ اسی جج نے لکھا تھا جسے اب آپ دماغی مریض کہہ رہے ہیں اور جسے اب آپ طالبان کا پشتیبان ثابت کرنا چاہتے ہیں ۔  کوئی شرم، کوئی حیا؟

##############################
https://web.facebook.com/MMushtaqYusufzai/posts/886572488424143
وکلا صاحبان رہنمائی فرمائیں۔ خصوصی عدالت فیصلہ کرکے سبکدوش ہوچکی۔ اب اس کے جج کی توہین پر کون سی عدالت کارروائی کی مجاز ہے؟وکلا صاحبان رہنمائی فرمائیں۔ خصوصی عدالت فیصلہ کرکے سبکدوش ہوچکی۔ اب اس کے جج کی توہین پر کون سی عدالت کارروائی کی مجاز ہے؟

##############################
https://web.facebook.com/MMushtaqYusufzai/posts/888354541579271
ڈاکٹر اشرف غنی کے دوبارہ انتخاب پر افغان ملت کو دلی مبارک بادڈاکٹر اشرف غنی کے دوبارہ انتخاب پر افغان ملت کو دلی مبارک باد

##############################
https://web.facebook.com/MMushtaqYusufzai/posts/887800071634718
کئی دن کی تاخیر سے ہی سہی، حضرت مولانا کا مشرف پھانسی فیصلے پر رد عمل تمام سیاست دانوں سے بہتر ہے۔ سلام عقیدت قبول کیجیے۔کئی دن کی تاخیر سے ہی سہی، حضرت مولانا کا مشرف پھانسی فیصلے پر رد عمل تمام سیاست دانوں سے بہتر ہے۔ سلام عقیدت قبول کیجیے۔

##############################
https://web.facebook.com/MMushtaqYusufzai/posts/889729488108443
جنید حفیظ کیس کا فیصلہ ---------------- 77 صفحات پر مشتمل فیصلہ پڑھا۔ جو سوال مجھے مسلسل تنگ کرتا رہا وہ یہ ہے کہ صرف میڈیا پر ہی نہیں مقدمے میں بھی دفاع کی جانب سے "سازش، سازش، سازش" پر ہی کیوں زور دیا گیا؟ یہ دفاع کا کون سا طریقہ تھا؟ ثبوت اور شواہد کے رد پر فوکس کیوں نہیں کیا گیا؟ اور دفاع کی جانب سے یہ رویہ ہو تو عدالت کے پاس سزا سنانے کے سوا کیا آپشن بچتا ہے؟  اگر سازش ہی ہے تو سازش ان لوگوں نے کی ہے جنھوں نے جنید حفیظ کو استعمال کیا ہے، ٹشو پیپر کی طرح۔

##############################
https://web.facebook.com/MMushtaqYusufzai/posts/889811984766860
برونائی دار السلام کے سفیر کے ساتھ باہمی دلچسپی کے امور پر تبادلہ خیال کے بعد شریعہ اکیڈمی کی کتب اور سووینئر دیتے ہوئے

##############################
https://web.facebook.com/MMushtaqYusufzai/posts/890894541325271
جن کی تاریخِ پیدایش 25 دسمبر مشہور ہے۔ ------------------------------------------ ان میں سیدنا مسیح علیہ السلام کے متعلق تو یقین سے کہا جاسکتا ہے کہ یہ ان کی تاریخِ پیدایش نہیں ہے۔  قائدِ اعظم کے متعلق گمانِ غالب یہ ہے کہ صحیح ہے ۔  میاں صاحب کے معاملے میں قطری شہزادے کا خط درکار ہے ۔ -------- نشر مکرر

##############################
https://web.facebook.com/MMushtaqYusufzai/posts/890878207993571
مسیح علیہ السلام کی تعلیم: قانون اور حکمت کا بہترین امتزاج --------------------- قرآن کریم میں کئی مقامات پر مسیح علیہ السلام کے متعلق آیا ہے کہ آپ کتاب و حکمت اور تورات و انجیل کی تعلیم دینے آئے تھے (یعلمھم الکتٰب و الحکمۃ و التوراۃ و الانجیل)۔ مولانا اصلاحی کا موقف ہے کہ کتاب و حکمت اور تورات و انجیل کے درمیان واو تفسیری ہے اور "یعنی" کے مفہوم میں ہے۔ چنانچہ کتاب سے مراد تورات اور حکمت سے مراد انجیل ہے۔  اس لحاظ سے دیکھیں تو مسیح علیہ السلام انبیاے بنی اسرائیل کے سلسلۃ الذھب کی آخری کڑی کے طور پر نظر آتے ہیں۔ چنانچہ آپ کی تعلیم میں حکمت اپنی انتہا پر نظر آتی ہے۔ آپ کے مخاطبین میں جنھوں نے آپ کا انکار کیا انھوں نے تو کیا، لیکن جنھوں نے آپ کی اتباع کا دعوی کیا ان میں بھی بہت سے ایسے نکلے جنھوں نے آپ کی تعلیم کا رشتہ تورات کے ساتھ منقطع کرلیا اور بس صرف اخلاقی تعلیمات کو ہی دین کا حاصل سمجھنے لگے۔ (معلوم ہے کہ پولس نے پہلے تورات میں ختنے کے حکم سے "غیر قوموں" کے لیے جزوی اور وقتی استثنا مانگا اور پھر بالآخر تورات کی منسوخی کا دعوی کیا، بلکہ شریعت کو لعنت تک کہنے لگا۔)  آج بھی بہت سے لوگ آپ کو نظر آئیں گے جو مسیح علیہ السلام کی تعلیمات سے مرضی کے اقتباسات نقل کرکے بتائیں گے کہ مسیح علیہ السلام "ظاہر بین فقیہوں اور فریسیوں" کے خلاف کیا کچھ کہتے رہے لیکن یہ نہیں بتائیں گے کہ مسیح علیہ السلام کے مشہور پہاڑی وعظ کا پہلا موضوع ہی یہ تھا کہ زمین و آسمان ٹل جائیں گے لیکن اللہ کا قانون باقی رہے گا اور یہ کہ وہ شریعت کو منسوخ کرنے نہیں آئے۔ وہ صاف الفاظ میں بتاتے ہیں کہ میں تورات کو منسوخ کرنے نہیں بلکہ پورا کرنے آیا ہوں۔  یاد رکھیے: مسیح علیہ السلام کی اخلاقی تعلیمات کا سہارا لے کر اللہ کی شریعت سے جان چھڑانے والوں کا جرم کسی طرح ان "ظاہر بین فقیہوں اور فریسیوں" سے کم نہیں جو شریعت کے بعض احکام سے چمٹے ہوئے تھے لیکن بعض دیگر احکام توڑنے میں بے باک تھے۔ آخری بات: شریعت کو "چند احکام" تک محدود کرنے اور باقی زندگی کےلیے "اخلاقی زاویۂ نظر" کا پروجیکٹ محمد رسول اللہ ﷺ کی شریعت کےلیے اتنا ہی خطرناک ہے جتنا پولس کا پروجیکٹ موسی علیہ السلام کی شریعت کےلیے ثابت ہوا ۔

##############################
https://web.facebook.com/MMushtaqYusufzai/posts/891564231258302
امریکا کے بانی کیسا امریکا چاہتے تھے؟ --------------------------- امریکا نے 4 جولائی 1776ء کو برطانیہ سے آزادی کا اعلان اس بنیاد پر کیا کہ:  All men are created equal. اس جملے کا آج ترجمہ یہ کیا جاتا ہے کہ: تمام انسان برابر ہیں۔ تاہم جن "بانیانِ امریکا" نے یہ اعلان کیا تھا، وہ اس سے وہی مراد لیتے تھے جو الفاظ کا ظاہری مفہوم ہے، یعنی: تمام مرد برابر ہیں۔ امریکا نے عورتوں کو ووٹ کا حق بہت بعد میں دیا۔ بلکہ وہ اس سے مزید یہ مراد لیتے تھے کہ: تمام سفید فام مرد برابر ہیں۔ امریکا نے تقریباً ایک صدی بعد اور ایک خونریز خانہ جنگی سے گزرنے کے بعد سیاہ فام غلاموں کی خرید و فروخت ناجائز قرار دے کر غلامی کا خاتمہ کیا۔ پھر بھی قانونی نظام میں سیاہ فام اور سفید فام امریکیوں کی الگ الگ حیثیت ختم کرنے میں امریکا کو مزید سو سال لگے۔ اس کے پچاس سال بعد آج بھی امریکا میں سیاہ فام اور سفید فام نسلوں میں ایک سطح پر کشمکش پائی جاتی ہے۔ کیا آج امریکا میں کوئی یہ کہہ سکتا ہے کہ چونکہ امریکا کے بانیان صرف سفید فام مردوں کی برابری کے قائل تھے ، اس لیے امریکا میں مردوں اور عورتوں کی برابری یا سفید فام اور سیاہ فام نسلوں کی برابری کا تصور غلط اور بانیانِ امریکا کی خواہشات کے خلاف ہے؟  ---------------------- البتہ پاکستان میں ہر دوسرے تیسرے مہینے سوشل میڈیا پر ضرور یہ بحث ہوتی رہے گی کہ قائد اعظم کیسا پاکستان چاہتے تھے؟ بھائیو! قائد اعظم جیسا بھی پاکستان چاہتے تھے، ہمیں اس کی فکر کی ضرورت نہیں۔ انھوں نے ہمیں الگ ملک دے دیا۔ یہ بہت بڑا احسان ہے۔ اس لیے میں تقریباً روزانہ ان کےلیے دعا کرتا ہوں کہ اللہ تعالیٰ انھیں بہترین اجر سے نوازے۔ اس کے بعد ہمارے لیے سوچنے کی بات یہ ہے کہ اللہ کیا چاہتا ہے کہ ہمارا ملک اور اس کا نظام کیسا ہو؟ --------------------- نشر مکرر

##############################
https://web.facebook.com/MMushtaqYusufzai/posts/891597231255002
شاگرد ہوں تو ایسے! سجاد حمید یوسف زئی اپنے باغ سے مالٹوں کی بوری بھر کر لائے اور ہم نے فورا مالٹے نچوڑنے کا سلسلہ شروع کردیا۔

##############################
https://web.facebook.com/MMushtaqYusufzai/posts/892041801210545
ڈاکٹر سید سلمان ندوی صاحب کے ساتھ کل شریعہ اکیڈمی میں خصوصی نشست، ان شاء اللہ

##############################
https://web.facebook.com/MMushtaqYusufzai/posts/892896061125119
قائد اعظم عالم دین نہیں تھے لیکن ایک بہترین قانون دان اور مسلمانان ہند کے بہترین مزاج شناس یقینا تھے۔ ------ ڈاکٹر سید سلمان ندوی صاحب کی شریعہ اکیڈمی میں پاکستان کی اسلامیت کے موضوع پر فکر انگیز گفتگو

##############################
https://web.facebook.com/MMushtaqYusufzai/posts/892839564464102
مردہ پرست قوم کی مبالغہ آرائی  ------- حد ہوتی ہے، یار۔ محترمہ بے نظیر بھٹو کا قتل انتہائی افسوسناک واقعہ تھا۔ قاتلوں کا اب تک بچا رہنا مزید دکھ کا باعث ہے۔ محترمہ پڑھی لکھی سیاست دان تھیں۔ اپنے معاصر تمام پاکستانی سیاست دانوں سے اچھا بولتی تھیں اور سیاست کے گر کھیلنے میں خوب ماہر تھیں۔ والد اور بھائیوں کی موت اور والدہ کی بیماری کے سبب عمر کا بیشتر حصہ تکلیف اور کرب میں گزارا۔ پیپلز پارٹی ان کی موت کے وقت واحد پارٹی تھی جس کا چاروں صوبوں میں اچھا خاصا ووٹ بینک تھا۔ اللہ زرداری صاحب پر رحم کرے جن کی دن رات انتھک محنت کے نتیجے میں صرف چند سالوں میں ہی اب وہ ایک سندھی قوم پرست پارٹی میں تبدیل ہو چکی ہے۔ لیکن  حکومت جب بھی انھیں ملی، وفاق میں ہو یا صوبوں میں، کرپشن، بد انتظامی، اقربا پروری اور اداروں کی تباہی کے سوا کچھ نہیں کیا۔ اس لیے ان کی برسی کے موقع پر ان کےلیے دعا کرتے ہوئے مودبانہ التجا یہ ہے کہ مبالغہ آرائی سے گریز کریں اور تاریخ مسخ کرنے کی کوشش نہ کریں، بالخصوص غریب عورتوں کے ساتھ پبلسٹی سٹنٹ کے طور پر لی جانے والی تصاویر سے جاگیردارانہ سوشلزم کی بھیانک حقیقت نہ چھپائیں۔ ------ یہ التجا بالخصوص ان مولویوں سے ہے جو خود کو خواہ مخواہ جمہوری چیمپین ثابت کرنے کے چکر میں محترمہ کی شان میں قصیدے لکھ رہے ہیں۔ جی، شروع کیجیے سنگ باری۔

##############################
https://web.facebook.com/MMushtaqYusufzai/posts/893901501024575
ٹیچر سکول میں تھا لیکن بدفعلی اس نے مدرسے میں کی۔ لوگ اسے سکول اور مدرسے کی جنگ بنارہے ہیں۔ انا للہ و انا الیہ راجعونٹیچر سکول میں تھا لیکن بدفعلی اس نے مدرسے میں کی۔ لوگ اسے سکول اور مدرسے کی جنگ بنارہے ہیں۔ انا للہ و انا الیہ راجعون

##############################
https://web.facebook.com/MMushtaqYusufzai/posts/893871344360924
مسجد کے مولوی کا نام؟ --------------- بچپن میں ہمارے محلے کی ایک مسجد کے امام "دیر استاد" کے نام سے مشہور تھے کیونکہ وہ دیر سے آئے ہوئے تھے اور عشروں سے ادھر مقیم تھے۔ بہت اچھے عالم تھے اور بہت ہی خوش اخلاق۔ لیکن میرے سمیت ان کے سیکڑوں مقتدیوں کو ان کا نام معلوم نہیں تھا۔ البتہ آج تک ان کی مسجد "دیر استاد صاحب کی مسجد" کے نام سے یاد کی جاتی ہے۔ ایک اور مولوی صاحب، جن کے ساتھ بچپن میں چھے پارے یاد کیا، بہت ہی اعلی اخلاق کے حامل، بہت ہی محبت کرنے والے، بہت ہی شفقت رکھنے والے، "حافظ جی" کے نام سے مشہور تھے۔ آج تک ان کی مسجد "حافظ جی صاحب کی مسجد" کے نام سے جانی جاتی ہے۔ ایسی دسیوں مثالیں اور بھی ہیں۔  یہ تو بڑے لوگ تھے۔ باعمل عالم تھے۔  لیکن اب بھی خیبر پختون خوا میں بہت سی مساجد میں یہی رواج ہے۔ لوگوں کو علم ہی نہیں ہوتا کہ استاد جی کون ہیں، نام تک نہیں جانتے۔ حسن ظن ضرور رکھیے لیکن آنکھیں کھلی رکھنا بہرحال لازم ہے۔ ہمارے ایک استاد صاحب کہا کرتے تھے کہ یہ جو فقہاے کرام نے ولد الحرام کی امامت کے جواز و عدم جواز یا کراہت و عدم کراہت کی بحث کی ہے، اس کے پیچھے اگرچہ مفروضہ یہ تھا کہ لوگوں کی نظر میں اس کی وقعت ہے یا نہیں، لیکن اس سے کم از کم یہ تو معلوم ہوتا ہے کہ مقتدیوں کو امام کی ولدیت اور خاندان کا علم ہونا چاہیے۔

##############################
https://web.facebook.com/MMushtaqYusufzai/posts/895295534218505
"ڈان" کے مالک پر "ریپ" کا الزام ----------------------- عرض ہے کہ پاکستانی قانون کے تحت یہ 'ریپ' نہیں ہے، اگر اس نے کسی مرد کی مرضی کے بغیر دخول فی الدبر کیا ہو۔ یہاں تک کہ اگر کسی عورت کے ساتھ بھی ایسا کیا جائے تو یہ بھی 'ریپ' نہیں ہے۔ مجموعۂ تعزیراتِ پاکستان کی دفعہ 375 کے تحت 'ریپ' صرف اسے کہا جاتا ہے جب کوئی مرد کسی عورت کی مرضی کے خلاف دخول فی القبل کرے۔  جس جرم کا الزام یہاں لگایا جارہا ہے، پاکستانی قانون کی رو سے وہ 'ریپ' نہیں بلکہ 'غیر فطری جرم' (unnatural offence) ہے۔ ملاحظہ کیجیے مجموعۂ تعزیرات پاکستان کی دفعہ 377 ۔  ---------------------- اور ہاں، ڈان کا مالک کوئی مولوی نہیں ہے، نہ ہی اس پر الزام یہ ہے کہ اس نے یہ کام کسی مدرسے میں کیا، نہ ہی اس کا 'شکار' حفظ کرنے والا کوئی بچہ تھا۔ شکریہ۔

##############################
https://web.facebook.com/MMushtaqYusufzai/posts/894459627635429
"توہینِ مذہب کا حق"؟ --------------- پچھلے مہینے جب ناروے میں قرآن جلانے والا واقعہ ہوا تو اس پر ایک مختصر مضمون تحریر کیا تھا۔ برادر محترم جناب عمار خان ناصر نے اسے جنوری 2020ء کے "الشریعہ" میں جگہ دی ہے۔ اللہ تعالیٰ انھیں جزاے خیر دے۔ اس دوران میں جنید حفیظ کو توہینِ مذہب، توہینِ قرآن اور توہینِ رسالت کے جرائم پر سیشن کی عدالت نے سزائیں سنائی ہیں۔ مقدمے سے معلوم ہوتا ہے کہ "سازش، سازش" کی رٹ کے بعد جنید حفیظ کا بنیادی دعوی "اظہار راے کے حق" کا ہی تھا۔ اسے سزائیں سنائی گئیں تو فیس بک پر اس کے عذرخواہوں نے بھی بظاہر "سازش" کی گردان شروع کی لیکن جب کریدا گیا تو بات "اظہار راے کے حق" تک ہی پہنچ گئی۔ اس تناظر میں ایک دفعہ پھر اہل علم سے اس اصل سوال پر بحث کی طرف آنے کی گزارش ہے کہ کیا "جمہوریت اور انسانی حقوق" کو مذہب کی پابندی کرنی ہے یا مذہب پر لازم ہے کہ وہ خود کو جمہوریت اور انسانی حقوق کے ساتھ ہم آہنگ کرلے۔ ------------------ 

##############################
https://web.facebook.com/MMushtaqYusufzai/posts/896163550798370
مزاح کو طعنہ سمجھنے والے  خشک مولویوں کا  نہ مدرسہ ڈسکورسز کچھ بگاڑ سکے  نہ ہی سویمنگ پول مزاج میں کچھ تری لاسکے۔مزاح کو طعنہ سمجھنے والے  خشک مولویوں کا  نہ مدرسہ ڈسکورسز کچھ بگاڑ سکے  نہ ہی سویمنگ پول مزاج میں کچھ تری لاسکے۔

##############################
https://web.facebook.com/MMushtaqYusufzai/posts/895747734173285
مدرسہ ڈسکورسز، سویمنگ پول اور خوئےغلامی  -------------------- مدرسہ ڈسکورسز کے نئے گروپ کے شرکا کی تحریرات اور سرگرمیاں دیکھ کر پھر اطمینان ہوا کہ، ان شاء اللہ، اس پروجیکٹ سے کوئی بڑا شر پیدا نہیں ہونے والا۔ کچھ تو سویمنگ پول اور دیگر آسائشوں پر فریفتہ ہیں اور کچھ اگر لکھنے کی مشق کر بھی رہے ہیں تو وہ خوئے غلامی کے فضائل کے سوا کچھ نہیں۔ سو اس ساری مشق کا فائدہ یہ ہوا کہ مولویوں نے قطر دیکھ لیا، فللہ الحمد۔ ---- نوٹ اس سے کسی کو شاگرام والا لطیفہ یاد آئے تو میں ذمہ دار نہیں ہوں۔

##############################
https://web.facebook.com/MMushtaqYusufzai/posts/896949600719765
خداوند کا سال، بعد از مسیح ، مسیحی تقویم یا عوامی تقویم؟  ------------------- انگریزوں کے دور میں ہمارے ہاں جو کلینڈر رائج کیا گیا ، اس کےلیے پہلے AD کا مخفف استعمال ہوتا تھا جس کا مفہوم تھا : Anno Domini، یعنی In the Year of Our Lord، "ہمارے خداوند کے سال " ؛ اور مفروضہ یہ تھا کہ یہ مسیح کی ولادت کے سال سے شروع ہوتا ہے۔ یوں انھوں نے تاریخ کو دو حصوں میں تقسیم کردیا: مسیح کی آمد سے قبل اور مسیح کی آمد کے بعد۔  گویا اس تقویم کی بنیاد "مسیح کی مرکزیت" (Christ-centric) پر مبنی تاریخ  کا تصور ہے، بالکل اسی طرح جیسے کلاسیکی دور، قرونِ وسطی اور دورِ جدید کی تقسیم "یورپ کی مرکزیت" (Eurocentric) پر مبنی تاریخ کا تصور ہے۔ مسیح کی مرکزیت پر مبنی تاریخ کے تصور میں دیگر امور کے علاوہ ایک مسئلہ یہ تھا کہ مسیح کو "خداوند "بھی مانا جاتا تھااور اسی وجہ سے Anno Domini کی ترکیب بنائی گئی تھی۔   دینی بنیادوں پر اس کی قباحت دیکھ کر ہمارے ہاں بعض انگریزی تعلیم یافتہ افراد نے اپنے تئیں اسے After Departure (of Christ) یعنی "(مسیح کے ) جانے کے بعد "قرار دیا۔ مغربی علوم کی "اسلام کاری" کی کوششوں کی طرح یہ کوشش بھی بس "ایویں" ہی تھی کیونکہ یہ تاریخی لحاظ سے بھی غلط تھی۔ اس تقویم کا مسیح کے "جانے" سے کوئی تعلق نہیں تھا، بلکہ یہ انسانی تاریخ کو مسیح کی آمد سے پہلے اور مسیح کی آمد کے بعد کے دو حصوں میں تقسیم کرتا تھا۔  خود AD اور BC کی تراکیب میں علمی لحاظ سے ایک بڑا مسئلہ تھا کیونکہ تاریخی تحقیق سے معلوم ہوا کہ مسیح علیہ السلام کی پیدائش موجودہ تقویم کے پہلے سال نہیں بلکہ اس سے چار سال قبل ہوا تھا ، یعنی 4 قبل از مسیح (4 BC) میں! چرچ سے حساب میں غلطی ہوئی تھی اور اس کا خمیازہ صدیوں سے سب بھگتتے آرہے ہیں۔ چنانچہ جب مستشرقین نے "علمی مطالعے" (academic study) کا لبادہ اوڑھ کر معروضیت (objectivity) کا نعرہ بلند کیا تو AD  کی جگہ ACE اور BC کی جگہ BCE کی تراکیب استعمال کی جانے لگیں ۔ ACE سے مراد تھی: After Christian Era(مسیحی تقویم کے بعد ) ؛ اور BCE سے مراد تھی : Before Christian Era (مسیحی تقویم سے قبل)۔ یعنی مسیح سے قبل یا بعد نہیں ، بلکہ مسیحی تقویم سے قبل یا بعد۔ (کئی لوگ ACE اور BCE کی جگہ مختصراً CE اور BC لکھتے ہیں۔ مراد یہی ہوتی ہے۔) اگلے مرحلے میں ACE کو After Common Era اور BCE کو Before Common Era کردیا گیا اور یوں مسیحی تقویم کے بجاے اسے "عوامی تقویم" قرار دیا گیا اور اب یہی کہا جاتا ہے کہ یہ تو مذہبی تقویم نہیں بلکہ عام طور پر رائج تقویم ہے۔ یعنی جو قدر مسیحی ہے ، وہ انسانی ہے۔ مسیحیت اور انسانیت کا تلازم قابلِ غور ہے۔   بالکل اسی طرح جیسے پہلی جنگ عظیم میں ترکوں پر الزام لگایا گیا کہ انھوں نے آرمینیا میں مسیحیوں کا قتلِ عام کرکے "مسیحیت کے خلاف جرائم" کا ارتکاب کیا ہے۔ بعد میں اسے "انسانیت کے خلاف جرائم" کا عنوان دیا گیا۔ یا بالکل اسی طرح جیسے امریکا یا کوئی اور مسیحی ریاست کسی اور ریاست کے باشندوں میں کسی خاص گروہ کی مدد کےلیے فوجی حملہ کرے تو اسے "انسانیت کی بنیاد مداخلت" (Humanitarian Intervention) کا عنوان دیا جاتا ہے لیکن مسلمان " و مالکم لا تقاتلون فی سبیل اللہ و المستضعفین " کی بنیاد پر کشمیر کے مظلوموں کی مدد کےلیے اٹھیں تو انھیں فوراً یہ کہہ کر روک دیا جاتا ہے کہ دنیا مذہبی بنیادوں پر جنگ کی اجازت نہیں دے سکتی اور یہ "قومی ریاستوں" کا دور ہے!  کچھ دیر میں مسیحی تقویم کا نیاسال شروع ہونے والا ہے۔ فرصت ملے تو ضرور سوچیے کہ کیا ہم واقعی انسانی تاریخ کو مسیح سے قبل اور مسیح کے بعد کے دور میں تقسیم مان سکتے ہیں؟

##############################
https://web.facebook.com/MMushtaqYusufzai/posts/897760380638687
بجاے اس کے کہ اغوا شدہ وکیل کی بازیابی کی فکر کرتے، الٹا ان کا کیس ہی عدم پیروی کی بنیاد پر خارج کردیا گیا! بار کونسل کہاں ہے؟بجاے اس کے کہ اغوا شدہ وکیل کی بازیابی کی فکر کرتے، الٹا ان کا کیس ہی عدم پیروی کی بنیاد پر خارج کردیا گیا! بار کونسل کہاں ہے؟

##############################
https://web.facebook.com/MMushtaqYusufzai/posts/897745627306829
شمسی تقویم سے بھی مسئلہ نہیں ہے اور سورج سے بھی کوئی دشمنی نہیں ہے۔ تنقید مغربی تصورات کو غیر اقداری اور آفاقی قرار دینے پر ہے۔شمسی تقویم سے بھی مسئلہ نہیں ہے اور سورج سے بھی کوئی دشمنی نہیں ہے۔ تنقید مغربی تصورات کو غیر اقداری اور آفاقی قرار دینے پر ہے۔

##############################
https://web.facebook.com/MMushtaqYusufzai/posts/897903053957753
الائیڈ بینک کی بے ہودہ سروس --------- بینک تو سارے ہی لعنتی ادارے ہیں۔ ریاستی جبر کے نتیجے میں اضطرارا بینک سے معاملے پر مجبور ہیں۔ بیرون ملک سفر کے سلسلے میں سٹینڈرڈ چارٹرڈ کا اکاؤنٹ استعمال کرتا ہوں اور یہ کافروں کا بینک کم از کم بینکاری کی خدمات کے سلسلے میں شکایت کا موقع نہیں دیتا۔ تنخواہ الائیڈ بینک سے آتی ہے اور ہر مہینے کچھ نہ کچھ مسئلہ ہوتا ہے۔ بینکاری ویسے بھی لعنتی کام ہے۔ ساتھ میں بد دیانتی کا تڑکا بھی ہو تو یہ لعنت دوہری ہوجاتی ہے۔ آج یکم جنوری ہے اور اسلام آباد میں الائیڈ بینک کا اے ٹی ایم کارڈ کہیں استعمال نہیں ہوپارہا۔ ہر جگہ سے لنک ڈاون کا میسج آرہا ہے۔ طرفہ تماشا یہ ہے کہ بینک سے ایس ایم ایس بھی آجاتا ہے کہ اتنی کٹوتی ہوگئی ہے۔ ستم بالاے ستم یہ ہے کہ ہیلپ لائن ایک گھنٹے سے زیادہ ہوا مسلسل ٹرائی کررہا ہوں اور وہ بند ہے۔ لعنتی لوگ، لعنتی کام۔ اللہ ہمیں بینکوں سے نجات دلائے اور "اسلامی" بینکاروں کے چنگل میں پھنسنے سے بھی بچائے۔

##############################
https://web.facebook.com/MMushtaqYusufzai/posts/898531803894878
مائی لارڈ، یہ سوال پوچھیے! ------------ کیا آرمی ایکٹ اور متعلقہ رولز اور ریگولیشنز کی کاپی سپریم کورٹ کو فراہم کرنا آفیشل سیکرٹس ایکٹ کی خلاف ورزی ہے جس پر کرنل انعام کو تحویل میں لیا گیا؟  اس سے زیادہ اہم سوال یہ ہے کہ تحویل میں لینے کا طریقہ قانون میں کیا ہے؟ ------ 

##############################
https://web.facebook.com/MMushtaqYusufzai/posts/899276183820440
نون غنوں کا تازہ بیانیہ -------- اگر ہم بوٹ پالشی ہیں تو فلاں بھی تو ہے، بلکہ فلاں ہم سے زیادہ ہے، بلکہ ہم اس سے زیادہ چمکائیں گے۔نون غنوں کا تازہ بیانیہ -------- اگر ہم بوٹ پالشی ہیں تو فلاں بھی تو ہے، بلکہ فلاں ہم سے زیادہ ہے، بلکہ ہم اس سے زیادہ چمکائیں گے۔

##############################
https://web.facebook.com/MMushtaqYusufzai/posts/899889080425817
"مدرسہ ڈسکورسز" کے متعلق چند نکات -------------------- (نوٹ: یہ نکات جولائی 2019ء میں لکھے تھے۔ ڈسکورسز کے تازہ ترین کھیپ میں چند ایک سنجیدہ اہل علم بھی شامل ہیں۔ انھی میں ایک صاحب علم کی تحریر دیکھ کر معلوم ہوا کہ ان کی خدمت میں یہ تحریر پھر پیش کرنی چاہیے۔ شاید کہ اتر جائے ترے دل میں مری بات!) -------------------- پہلی بات یہ ہے کہ یہ کوئی "سازش" نہیں ہے نہ ہی اس کے کچھ "خفیہ مقاصد" ہیں۔ کوئی بھی شخص ذرا سی محنت کرکے متعلقہ یونی ورسٹی کی ویب سائٹ سے اس پروجیکٹ کے اہداف کے متعلق بنیادی معلومات حاصل کرسکتا ہے۔ دوسری بات یہ ہے کہ اس پروجیکٹ کا مقصد وہ بھی نہیں ہے جو ہمارے بعض بزرگ اپنے حسنِ ظن کی بنیاد پر فرض کیے ہوئے ہیں۔ ظاہر ہے کہ کسی مسیحی کیتھولک یونی ورسٹی کو کیا پڑی ہے کہ وہ مسلمانوں کو جدید الحاد اور اعتقادی چیلنجز سے نبرد آزما ہونے کے گر سکھائے اور ان کےلیے جدید علم کلام کی تشکیل میں مدد دے۔ یہ خواہش ان علماے کرام کی ہوسکتی ہے جو ان ڈسکورسز کا حصہ بن رہے ہیں، یا اپنے شاگردوں اور منتسبین کو ان کا حصہ بننے دے رہے ہیں، یا اس کی ترغیب دے رہے ہیں، اور یہ خواہش مستحسن ہے لیکن ہے یہ خواہش ہی۔  تیسری بات یہ ہے کہ اس پروجیکٹ پر یقیناً بہت بڑی رقم، وسائل اور وقت کا خرچ کیا جارہا ہے اور سرمایہ دارانہ نظام میں، جہاں مفروضہ یہ ہوتا ہے کہ There is no free lunch، یہ نہیں مانا جاسکتا کہ اتنا کچھ خرچ کرنے والے بغیر کسی (متوقع یا یقینی) فائدے کے اتنا کچھ خرچ کریں گے۔ تاہم یہ اپنی جگہ حقیقت ہے کہ اتنا ہی، بلکہ اس سے کہیں زیادہ، خرچ بہت ساری جامعات پر بھی ہورہا ہے، اداروں پر بھی اور افراد پر بھی۔ دور کیوں جائیں؟ پولیو ویکسینیشن ہی کو لے لیجیے۔ سازشی نظریات تو یہاں بھی بہت سی ہیں لیکن یہ حقیقت ہے کہ پولیو ویکسینیشن کا فائدہ صرف ہمیں ہی نہیں ہورہا، ویکیسین خرچ کرنے والوں کو بھی ہورہا ہے۔ اس کے باوجود ان کے فائدے کی وجہ سے ہمیں ویکسین نہیں چھوڑنی چاہیے بلکہ یہ دیکھنا چاہیے کہ ویکسین میں ہمارا فائدہ ہے یا نقصان اور اگر دونوں ہیں تو ان کا تناسب کیا ہے؟ مدرسہ ڈسکورسز سمیت جو بھی پروجیکٹ مغربی یونی ورسٹیوں یا اداروں سے آئیں، ان میں پیمانہ یہی ہونا چاہیے کہ ان میں ہمارے لیے فائدہ اور نقصان کتنا ہے؟ البتہ فائدہ اور نقصان سے مراد مادی فائدہ اور نقصان نہیں بلکہ دینی، اخلاقی اور علمی فائدہ اور نقصان ہیں۔ چوتھی بات یہ ہے کہ مدرسہ ڈسکورسز کے مواد، موضوعات، طریقِ کار اور افرادِ کار کے متعلق جو کچھ تفصیلات ہمیں ملی ہیں، اور ظاہر ہے کہ وہ مکمل تفصیلات نہیں ہیں، ان کی بنا پر ہماری راے یہ ہے کہ ان ڈسکورسز کے نتیجے میں کوئی نیا علم کلام نہیں بن رہا، نہ ہی جدید مسائل پر غور و خوض کیا جارہا ہے بلکہ فوکس پرانے مسائل ہی کے انکار یا تاویل پر ہے۔ اس لیے جو اس خیال سے ان ڈسکورسز کی تعریف کررہے ہیں کہ نئے مسائل پر غور کیا جارہا ہے تو ان کی خدمت میں عرض ہے کہ: ایں خیال است و محال است و جنوں! پانچویں بات یہ ہے کہ مدرسہ ڈسکورسز کا ہمارے مدارس کے نوجوانوں کو میرے نزدیک سب سے بڑا فائدہ ان کے علمی مباحث میں نہیں بلکہ عملی تجربات میں ہے۔ یہ طلبہ اگر چند ممالک کا اور ملک کے اندر چند شہروں کا سفر کرلیں، اچھے ہوٹلوں میں رہائش اور خوراک سے لطف اندوز ہوں، جدید سیمینارز اور ورکشاپس کے تجربے سے گزریں (اور پشتو مقولے کے مطابق "شاگرام دیکھ لیں")، تو اس exposure سے جو فائدہ نکلے گا، وہ خشک علمی تجزیوں سے نہیں نکل سکتا۔ ہاں، یہ الگ بات ہے کہ کچھ لوگ اس تجربے اور exposure کے نتیجے میں علمی یا عملی انحراف کا شکار بھی ہوسکتے ہیں لیکن کیا وہ علمی یا عملی انحراف ملکی جامعات بلکہ مدارس کے اندر رہ کر بھی ممکن نہیں ہوتا، بالخصوص ٹیکنولوجی کے انقلاب کے بعد کے دور میں؟   مجھے روکے گا تو اے ناخدا کیا غرق ہونے سے کہ جن کو ڈوبنا ہو، ڈوب جاتے ہیں سفینوں میں چھٹی بات یہ ہے کہ کیا فارن ٹورز یا ملک کے اندر این جی اوز کے پروگراموں میں شرکت پر صرف بڑے مدارس کے مہتممین کے صاحبزادگان کا حق ہے؟ کیا ان صاحبزادگان نے الحاد سے بچاؤ کے ٹیکے لگوائے ہیں؟ اگر کسی ذہین طالب علم کو موقع مل رہا ہے تو کیوں اسے محض اس بنا پر محروم کیا جائے کہ وہ صاحبزادگان میں شامل نہیں ہے؟  آخری بات یہ ہے کہ کچھ عرصہ قبل تجدد کے مذاہبِ اربعہ کا ذکر کیا تھا تو عمار بھائی نے کہا تھا کہ تقسیم خماسی ہو تو زیادہ بہتر ہوگا۔ اس پر عرض کیا تھا کہ آپ چاہیں تو مدرسہ ڈسکورسز کو تجدد کا پانچواں مذہب شمار کرسکتے ہیں۔ تاہم مدرسہ ڈسکورسز کے پہلے بیچ میں شامل افراد کی علمی کاوشوں کا جائزہ لینے کے بعد ہماری سوچی سمجھی راے یہ ہے کہ ، ان شاء اللہ ، وہ کوئی بہت بڑا فتنہ نہیں برپا کرسکیں گے۔

##############################
https://web.facebook.com/MMushtaqYusufzai/posts/899406993807359
نواستشراق کے مذاہبِ اربعہ ----------------- استعمار (colonialism)اور استشراق (Orientalism)کا چولی دامن کا ساتھ رہا۔ مابعد استعمار کے دور میں استشراق نے "علمی مطالعے" (academic study) کا لبادہ اوڑھ لیا۔ جیسے استشراق کی علمیت کے پیچھے سیاسی محرکات تھے، ایسے ہی مغرب میں علمی مطالعے کی روایت کے اسباب بھی بنیادی طور پر سیاسی ہی ہیں۔ یہ الگ بات ہےکہ استشراق کے سیاسی محرکات کی طرح علمی مطالعے کے سیاسی محرکات کی جڑ میں بھی مذہبی عناد موجود ہے۔  استعمار کے دور میں استشراق کا بڑا حملہ حدیث پر ہوا جس کے نتیجے میں ہمارے ہاں بیسویں صدی عیسوی میں انکارِ حدیث کا پورا ڈسکورس وجود میں آیا۔ اس ڈسکورس کے جواب میں مسلمان اہلِ علم نے اتنے پہلووں سے اور اتنا تفصیلی کام کیا کہ اکیسویں صدی میں ذخیرۂحدیث کے استناد سے انکار کا موقف قابلِ قبول نہیں رہا ۔ اس لیے اکیسویں صدی میں مغرب کے علمی مطالعے نے دوسری راہیں تلاش کرلی ہیں۔ اس نواستشراقی (neo-Orientalist) فکر کے نتیجے میں چار مذاہب نے جنم لیا ہے۔ ذیل میں ان مذاہبِ اربعہ کا مختصر تعارف پیش کیا جارہا ہے:  ایک مذہب یہ سامنے آیا ہے کہ قرآن ہی کے استناد سے انکار کیا جائے۔ مغرب میں کئی نامی گرامی لوگوں نے اس پہلو سے کام کی کوشش کی ہے اور نہ صرف اختلافِ قراءات کو ہدف بنایا بلکہ مخطوطات پر بھی اعتراضات کیے اور لسانیاتی بحثیں بھی اٹھائیں ۔ تاہم مسلمانوں کے ہاں ابھی تک بالعموم اس مذہب کو قبولیت نہیں مل سکی ہے اور اس وجہ سے مسلمانوں کے ہاں زیادہ تر بحث بس اختلافِ قراءات سے انکار یا ان کی تاویل تک ہی محدود رہی ہے ۔ قرآنی متن کے استناد پر امت کا اعتماد اب بھی برقرار ہے ۔ یہ الگ بات ہے کہ "محض تلاوت پر ثواب " سے انکار کو "عقلی "اور "لسانیاتی" دلائل سے ثابت کرنے کی کوشش کی جاتی ہے اور عبودیت اور روحانیت کے پہلو کی نفی کا سلسلہ بھی شروع ہوچکا ہے۔  جب قرآنی متن کو مشکوک نہیں بنایا جاسکا تو قرآن اور امت کے تعلق پر ایک اور پہلو سے حملہ شروع ہوا جسے Hermeneutics  کے دلفریب عنوان سے تعبیر کیا جاتا ہے۔ اس زاویۂ نظر کے نتیجے میں متن کی اہمیت کم ہوجاتی ہے اور متن پڑھنے والے کی اہمیت بڑھ جاتی ہے۔ یوں متن وہی مفہوم رکھتا ہے جو پڑھنے والا اس سے اخذ کرتا ہے ۔ پدرسری معاشرے میں پلنے بڑھنے والا انسان متن سے کچھ اخذ کرے گا اور صنعتی دور میں شہر کی میکانکی زندگی سے نبرد آزما شخص متن کو کچھ اور سمجھے گا۔ وہ کام جو انکارِحدیث سے مقصود تھا اور جو انکارِ قرآن کا مذہب نہیں کرپایا ، وہ اس دوسرے مذہب نے کردکھایا ہے۔ امت کے کئی ذہین لوگ اس مذہب کو قبول کرنے کے نتیجے میں انھی نتائج تک پہنچے ہیں جو حدیث کی حجیت یا قرآنی متن کے استناد سے انکار کے نتیجے میں مرتب ہونے تھے ۔  تیسرا مذہب ذرا مختلف زاویے سے انھی نتائج تک پہنچا۔ یہ مذہب دعوی تو پورے قرآن کے "قطعی الدلالہ" ہونے کا کرتا ہے ، اور اس پہلو سے بظاہر یہ اس دوسرے مذہب کا عین متضاد معلوم ہوتا ہے ، لیکن دلچسپ بات یہ ہے کہ یہ مذہب قرآن کی قطعیت سے انھی نتائج تک پہنچا ہے جہاں تک دوسرا مذہب قرآن کی ظنیت سے پہنچا تھا! اس کا ایک سبب تو یہ ہے کہ قطعی الدلالہ کا اصول ماننے کے لازمی نتیجے کے طور پر اپنے فہمِ قرآن کو امت کے "روایتی فہمِ قرآن" پر فوقیت مل گئی اور جب ایک دفعہ قرآن کا روایت سے رشتہ کٹ گیا تو پھر دوسرے مذہب کے نتائج ماننا تو ایک بدیہی امر ہوگیا۔ دوسرا بڑا سبب یہ ہوا کہ اس مذہب کے دیگر اصول ، بالخصوص نظریۂ "اتمامِ حجت" ، کی وجہ سے قرآنی متن کا بہت بڑا حصہ زمان و مکان کے ایک مخصوص دائرے اور مخاطبین کے ایک مخصوص گروہ تک محدود ہوکر رہ گیا ۔ نتیجتاً معاصر دور کے زندہ مسائل کےلیے دین رہنما بننے سے قاصر ہوگیا۔ (ابھی چند ہی دن قبل اس مذہب کے ایک علم بردار نے کہا تھا کہ بِٹ کوئن کے جواز و عدم جواز کا فیصلہ دینی علوم کے ماہرین نہیں کرسکتے!)  چوتھا مذہب اس تیسرے مذہب کی بہ نسبت زیادہ "روایتی" حلقے سے سامنے آیا ہے۔ یہ مذہب ان لوگوں کا ہے جو بہ ظاہر نہ صرف قرآن و حدیث بلکہ فقہ و اصول کے بھی ماننے والے ہیں اور فقہاے کرام ، محدثین اور مفسرین بلکہ صوفیہ کے اقوال سے استشہاد بھی کرتے رہتے ہیں۔ تاہم انھوں نے نصوصِ قرآن و حدیث کے "بیان "اور اور پھر ان نصوص پر "قیاس" کے نتیجے میں پیدا ہونے والے احکام سے اخذ کیے گئے "مقاصدِ شریعت" کو معیار مان کر ان کی روشنی میں نصوص ہی کی تاویل شروع کردی ۔ یوں یہ مقاصدِ شریعت گویا Frankenstein  کی مثال بن گئے۔ پھر جب ایک دفعہ ان مقاصد کی روشنی میں نصوص سے ثابت شدہ احکام میں تغییر کا سلسلہ شروع ہوا تو لازمی نتیجے کے طور پر بعض نئے مقاصدِ شریعت بھی ماننے پڑے اور ساتھ ہی مقاصد کی ترتیب میں الٹ پھیر بھی شروع ہوگئی ۔ یوں جلد ہی یہ "مقاصدی فکر "مکمل طور پر "مفاسدی فکر" میں تبدیل ہوگئی اور اس لیے کوئی حیرت کی بات نہیں کہ عملی مسائل میں یہ مذہب آپ کو وہیں کھڑا نظر آتا ہے جہاں دوسرے اور تیسرے مذاہب کے ماننے والے کھڑے ہوتے ہیں ۔ اور ہاں ، پہلے مذہب کے ماننے والے ان تین مذاہب کے پیروکاروں  سے بس ایک ہاتھ ہی کے فاصلے پر ہوتے ہیں! ------------- نشر مکرر

##############################
https://web.facebook.com/MMushtaqYusufzai/posts/901315786949813
جنرل قاسم سلیمانی پر حملے کی حمایت یا مخالفت کرنے والوں کا اصول کیا ہے؟ ------------------------ ایک فریق سے سوال ہے: اگر قاسم سلیمانی پر حملہ جائز تھا تو ہمارے قبائلی علاقوں میں غیر پاکستانی جنگجووں پر حملے کیوں جائز نہیں تھے؟ دوسرے فریق سے یہی سوال الٹی ترتیب سے ہے: اگر ہمارے قبائلی علاقوں میں موجود غیرپاکستانی جنگجووں پر حملے ناجائز تھے تو قاسم سلیمانی پر عراق میں حملہ کیوں ناجائز نہیں ہے؟ ------------------------ پھر ایک فریق سے سوال ہے: اگر قاسم سلیمانی کےلیے پڑوس میں "پراکسی وار" لڑنا ناجائز تھا، تو ہمارے ان متعدد موجودہ اور سابق فوجیوں کےلیے کیوں ناجائز نہیں جو یہی کچھ اپنے پڑوس میں کرتے آئے ہیں؟ پھر دوسرے فریق سے یہی سوال الٹی ترتیب سے ہے: اگر ہمارے متعدد موجودہ و سابق فوجیوں کےلیے پڑوس میں پراکسی وار لڑنا ناجائز ہے تو قاسم سلیمانی کےلیے یہی کچھ ناجائز کیوں نہیں تھا؟ ------------------------- فریقین سے دو مشترکہ سوال: کیا آپ امریکا کے صرف اس حملے کی مذمت کریں گے جس میں آپ کا ہم مسلک آدمی مارا جائے؟ کیا آپ امریکا کے ہر اس حملے پر خوشی کا اظہار کریں گے جس میں آپ کے مخالف مسلک کا آدمی مارا جائے؟  ------------------------- کوئی ایک اصول پکڑیے ، صاحب!  تلفیق جسم اور روح دنوں کےلیے سخت مضر ہے۔

##############################
https://web.facebook.com/MMushtaqYusufzai/posts/901302813617777
حلالہ یا ارتداد؟ بابو جی، دھیرے چلنا! --------------------------------- ایک صاحب جو پھلجڑیاں، بلکہ شرلیاں، چھوڑنے کے عادی ہیں، فرماتے ہیں کہ ایک جلیل القدر فقیہ نے حلالے سے بچنے کی راہ یہ بتائی ہے کہ عورت مرتد ہوجائے۔ معلوم ہوتا ہے کہ یہ بات بھی "الا من خطف الخطفۃ" کے مصداق بھاگ دوڑ کے دوران میں اچک لی گئی ہے۔ اس لیے ضروری محسوس ہوا کہ پوری بات سامنے لائی جائے۔ ہندوستان میں جب انگریزوں کی حکومت تھی اور انگریز ججوں نے اسلام کے قانونِ نکاح و طلاق کا بیڑا غرق کردیا تو بڑا مسئلہ یہ اٹھا کہ عدالت مظلوم بیویوں کی دادرسی کے قابل نہ رہ سکی۔ چنانچہ لوگوں نے دوسرے راستے ڈھونڈنے شروع کیے۔ ان میں ایک راستہ یہ نکالا گیا کہ عورت بجاے اس کے کہ عدالت میں جاکے شوہر کا ظلم ثابت کرے، آسان راستہ اختیار کرے کہ وہ مرتد ہوجائے تو اس کا نکاح ٹوٹ جائے گا۔ پھر بعد میں توبہ کرلے۔ برٹش انڈیا میں ارتداد پر سزا نہیں تھی اور ویسے بھی حنفی فقہ کی رو سے دار الاسلام میں بھی عورت کو ارتداد پر سزاے موت نہیں دی جاتی۔ اللہ اللہ خیر سلا۔  حکیم الامت مولانا اشرف علی تھانوی رحمہ اللہ رحمۃً واسعۃً کو اللہ تعالیٰ نے یہ توفیق بخشی کہ وہ اس بدترین گمراہی کا راستہ روکیں۔ چنانچہ انھوں نے تفصیل سے واضح کیا کہ یہ فتوی کیوں غلط ہے؟ پہلی بات انھوں نے یہ واضح کی کہ "حیلہ" کےلیے ضروری ہے کہ اس سے شریعت کے کسی حکم کی خلاف ورزی نہ ہوتی ہو۔ یہ کیسا حیلہ ہے کہ لوگوں کو کفر کا مشورہ دیا جائے؟ دوسری بات انھوں یہ واضح کی کہ حنفی فقہ کی رو سے یہ موقف ہی غلط ہے کہ عورت مرتد ہوجائے تو نکاح از خود ٹوٹ جاتا ہے، بلکہ اس کے لیے ضروری ہے کہ عدالت اس ضمن میں باقاعدہ ڈگری جاری کرے۔ تیسری بات انھوں یہ واضح کی کہ حنفی فقہ کی رو سے لازم ہے کہ ایسی عورت کو نہ صرف قید کیا جائے، جب تک وہ واپس مسلمان نہ ہوجائے، بلکہ اسے اسی شوہر سے نکاح پر مجبور کیا جائے گا۔ چوتھی بات، جو موجودہ سیاق میں بھی زیادہ اہم ہے، انھوں نے یہ واضح کی کہ کسی کو کفر کا مشورہ دینا بھی کفر ہے؛ اس لیے جن مفتیوں نے یہ مشورہ دیا ہے ان کے کفر کی وجہ سے ان کی بیویاں آزاد ہوگئی ہیں اور ان بیویوں کو حنفی فقہ کی رو سے اجازت ہے کہ وہ ان نامراد شوہروں کی جگہ کسی اور سے نکاح کرسکتی ہیں۔ --------------------- لکھ دیا تاکہ سند رہے اور بوقتِ ضرورت کام آوے! --------------------- نشر مکرر

##############################
https://web.facebook.com/MMushtaqYusufzai/posts/901629976918394
اسد الدین اویسی اور سٹاک ہوم سینڈروم! ------------------------- کئی دوست اسد الدین اویسی کی تازہ ترین بڑھک شیئر کررہے ہیں۔ اس پر عرض کیا کہ بھارتی مسلمانوں میں کچھ تو وہ ہیں جو بھارت ماتا کے ساتھ محبت کے اظہار پر مجبور ہیں اور کچھ وہ ہیں جو اسد الدین اویسی کی طرح سٹاک ہوم سینڈروم میں مبتلا ہیں۔  جو نہیں جانتے، ان کےلیے اس بیماری کی تعریف پیشِ خدمت ہے: Stockholm syndrome, or capture-bonding, is a psychological phenomenon described in 1973 in which hostages express empathy and sympathy and have positive feelings toward their captors, sometimes to the point of defending and identifying with the captors. پھر بھی سمجھ میں نہ آئے تو شاعر سے سن لیجیے:  اتنے مانوس صیاد سے ہوگئے، اب رہائی ملے گی تو مر جائیں گے!

##############################
https://web.facebook.com/MMushtaqYusufzai/posts/902589226822469
"سرخسی اکیڈمی آف لا اینڈ اکنامکس" ایک خواب جس کی تعبیر جلد سامنے آرہی ہے، ان شاء اللہ۔

##############################
https://web.facebook.com/MMushtaqYusufzai/posts/902490150165710
اسلامی قانون اور بین الاقوامی قانون کے ماہرین کی میٹنگ کی رپورٹ --------------------- اکتوبر 2018ء میں بین الاقوامی ریڈ کراس کمیٹی نے اپنے ہیڈکوارٹرز جنیوا میں 23 ممالک سے اسلامی قانون اور بین الاقوامی قانون کے ماہرین اکٹھا کرکے معاصر قانونِ جنگ کے چند اہم مسائل پر مباحثہ منعقد کیا۔ اس کی رپورٹ اب تیار ہو کر شائع ہوگئی ہے ۔ راقم نے جنگ کے دوران میں طبی عملے کی حفاظت کے متعلق اسلامی قانون اور بین الاقوامی قانون کے موضوع پر بحث کی تھی۔ یہ رپورٹ درج ذیل لنک سے ڈاون لوڈ کی جاسکتی ہے۔ اہلِ علم سے اس مباحثے کو آگے بڑھانے کی استدعا ہے:  

##############################
https://web.facebook.com/MMushtaqYusufzai/posts/903078060106919
افواجِ پاکستان کے متعلق قانون سازی کا متن -------------------------- تبصرے سے قبل قومی اسمبلی کی ویب سائٹ سے تینوں افواج کے متعلق قانون کا متن ڈاؤن لوڈ کرکے پڑھنا مت بھولیں: http://www.na.gov.pk/uploads/documents/1578042355_531.pdf http://www.na.gov.pk/uploads/documents/1578042443_542.pdf http://www.na.gov.pk/uploads/documents/1578042557_594.pdf

##############################
https://web.facebook.com/MMushtaqYusufzai/posts/903881433359915
سردیوں کی چھٹیاں اور انگریزوں کی اندھی تقلید ---------- ہمارے بچپن میں سکولوں کی سردیوں کی چھٹیاں عموماً 22 دسمبر سے شروع ہوتی تھیں۔ ہمارے بزرگ انھیں "بڑے دن کی چھٹیاں" کہتے تھے کیونکہ بقول ان کے انگریزوں نے یہ چھٹیاں کرسمس کے لیے شروع کی تھیں۔  بہرحال چھٹیاں خواہ بڑے دن کے لیے ہوں، حقیقت یہ تھی کہ اس زمانے میں واقعی ان دنوں میں سخت سردی پڑتی تھی۔ اب پچھلے کئی سال سے سردی لیٹ آتی ہے اور اس دفعہ بھی یہی ہوا کہ بچوں کی سردیوں کی چھٹیاں ختم ہوئیں لیکن سردی پوری شدت سے اب شروع ہوئی ہے اور اسی وجہ چھٹیوں کو بھی جنرل باجوہ کی طرح توسیع دے دی گئی ہے۔ کیا ہمارا سرکاری محکمۂ تعلیم اور پرائیویٹ سکولز اس "اندھی تقلید" اور "بھیڑ چال" سے نجات حاصل نہیں کرسکتے تاکہ سردیوں کی چھٹیاں واقعی سردیوں میں ہی ہوں؟

##############################
https://web.facebook.com/MMushtaqYusufzai/posts/903500953397963
افواجِ پاکستان کے قوانین میں درکار مزید ترامیم ----------------- پچھلی پوسٹ بہت سے لوگوں کی سمجھ میں نہیں آئی۔ اس لیے تھوڑی سی وضاحت پیش ہے۔ آج کی جانے والی ترامیم کا تعلق صرف افواج کے سربراہان کی تقرری، دوبارہ تقرری، مدتِ ملازمت میں توسیع اور ریٹائرمنٹ کی عمر کی تحدید سے ہے جبکہ سپریم کورٹ نے نشان دہی کی تھی کہ دستور کی دفعہ 243 کی ذیلی دفعہ 3 میں افواج کی بھرتی اور تشکیل سے متعلق صدر ریاست کے جس اختیار کا ذکر ہے اس کےلیے کوئی قانون موجود نہیں ہے۔ جن ریگولیشنز کے تحت یہ کام کیے جاتے ہیں وہ آرمی ایکٹ وغیرہ سے پہلے بنائے گئے ہیں۔ آرمی ایکٹ بعد میں بنایا گیا تو یہ ریگولیشنز اس ایکٹ کے مطابق کیسے ہوسکتے ہیں جبکہ آرمی ایکٹ میں اس موضوع پر کوئی قانونی شق موجود ہی نہیں ہے؟ چنانچہ لازم ہے کہ اس موضوع پر آرمی ایکٹ میں قانونی شقوں کا اضافہ کیا جائے جو دستور کی دفعہ 243 کی ذیلی دفعہ 3 کے تقاضے پورے کرے اور پھر متعلقہ ریگولیشنز کو ان قانونی شقوں کے حدود میں ڈھالا جائے۔  واضح رہے کہ سپریم کورٹ نے تفصیلی فیصلے میں اس کا باقاعدہ حکم دیا تھا اور آج کی ترامیم کے بعد بھی اس حکم پر عمل باقی ہے۔

##############################
https://web.facebook.com/MMushtaqYusufzai/posts/904334709981254
کیا یہ وہی ٹرمپ ہے؟ رد عمل میں تاخیر، تقریر میں مزید بیس منٹ کی تاخیر، اتنا پھسپھسا بیان اور وہ بھی اس شکست خوردہ لہجے میں!کیا یہ وہی ٹرمپ ہے؟ رد عمل میں تاخیر، تقریر میں مزید بیس منٹ کی تاخیر، اتنا پھسپھسا بیان اور وہ بھی اس شکست خوردہ لہجے میں!

##############################
https://web.facebook.com/MMushtaqYusufzai/posts/904332769981448
تو آج رضا ربانی صاحب نے چھٹی کی تاکہ اس دفعہ آنسو گھر بیٹھے ہی بہائیں؟تو آج رضا ربانی صاحب نے چھٹی کی تاکہ اس دفعہ آنسو گھر بیٹھے ہی بہائیں؟

##############################
https://web.facebook.com/MMushtaqYusufzai/posts/904926306588761
جنرل ظہیر الاسلام کے خلاف فیملی کیس ---------------------- دی نیوز انٹرنیشنل کی اس رپورٹ کے مطابق شادی 5 مئی 2015ء کو ہوئی اور بچے کی عمر ساڑھے چار سال ہے۔ کیا یہ رپورٹنگ کی غلطی ہے یا دعوے میں گڑ بڑ ہے یا کچھ اور؟ ---------------------- https://www.thenews.com.pk/…/595826-family-court-notice-to-…

##############################
https://web.facebook.com/MMushtaqYusufzai/posts/904916533256405
اغوا شدہ وکیل کی قید غیرقانونی قرار۔  ویل ڈن،  محترم جناب جسٹس مرزا وقاص رؤف!اغوا شدہ وکیل کی قید غیرقانونی قرار۔  ویل ڈن،  محترم جناب جسٹس مرزا وقاص رؤف!

##############################
https://web.facebook.com/MMushtaqYusufzai/posts/906255743122484
اسلامی نظریاتی کونسل کی ناقدری کس نے کی ہے؟ --------------------------- اسلامی نظریاتی کونسل کے متعلق یہ کہنا کہ اس نے کچھ کام نہیں کیا اور اس پر ویسے ہی کروڑوں روپے سالانہ خرچ ہوتے ہیں، محض بکواس اور جہالت ہے۔ جتنا کام کونسل نے کیا ہے، اس کا یہ تعصب کے مارے جہلا اندازہ بھی نہیں لگاسکتے۔ اگر کسی کو یہ اعتراض ہے کہ کونسل کی سفارشات پر عمل نہیں ہوتا تو اس کی ذمہ دای کونسل پر نہیں بلکہ عمل نہ کرنے والوں پر آتی ہے۔ پارلیمنٹ کیوں کونسل کی سفارشات پر بحث نہیں کرتی؟ یاد رہے کہ یہ پارلیمنٹ کی دستوری ذمہ داری ہے کہ وہ کونسل کی سفارشات پر بحث کرے۔ ماننا نہ ماننا پارلیمنٹ کے اختیار میں ہے لیکن بحث کرنا اس پر لازم ہے۔  یہاں یہ بھی سوال ہے کہ علماے کرام کی نمائندہ جماعت جس کا ہر حکومت کسی نہ کسی حد تک خیال رکھتی آئی ہے (سواے اس موجودہ ناہنجار حکومت کے)، اس نے کونسل کی سفارشات کو پارلیمنٹ کے فلور پر زیر بحث لانے کے سلسلے میں کیا جدوجہد کی ہے؟  پارلیمنٹ تو ایک طرف، جب صوبہ سرحد میں ایم ایم اے کی حکومت آئی تو اس نے کونسل کی کتنی سفارشات پر قانون سازی کی؟ واضح رہے کہ 2002ء کے انتخابات سے قبل مولانا شاہ احمد نورانی مرحوم سے جب پوچھا گیا کہ مذہبی جماعتوں اور گروہوں کے درمیان اتنے اختلافات کی موجودگی میں وہ قانون سازی کیسے کریں گے اگر انھیں حکومت ملی، تو انھوں نے بہت سیدھا سادہ جواب دے کر اینکر کو خاموش کردیا تھا کہ کونسل میں ہر مکتب فکر کے نمائندہ علما موجود ہیں اور کونسل نے بہت تفصیلی سفارشات مرتب کی ہیں جن کی موجودگی میں ہمیں کسی فکر کی ضرورت نہیں ہے کیونکہ ہمارا کام ان سفارشات پر عمل درآمد ہی ہے۔ تاہم جب ایم ایم اے کی حکومت آئی تو کونسل کی سفارشات پر عمل درآمد کے بجاے اس نے ایک اور "نفاذ شریعت کونسل" بنائی اور جو کام اسلامی نظریاتی کونسل برسوں سے کرتی آئی تھی، وہ نئے سرے سے شروع کردیا۔ نہ صرف یہ بلکہ جب نام نہاد "حسبہ بل" کو اسلامی نظریاتی کونسل کے جائزے کےلیے بھیجا گیا اور اس نے اس کی بہت سی شقوں پر تنقیدی رپورٹ دی تو وہ رپورٹ بھی ردی کی ٹوکری میں پھینک دی گئی۔ اگر علماے کرام کی جانب سے پچھلے بیس سال میں وفاقی شرعی عدالت کے ساتھ روا رکھے گئے سلوک پر بات کی جائے تو اور بھی عبرتناک صورت حال سامنے آتی ہے۔ اس لحاظ سے دیکھیں تو ملک کے ان دو دستوری اسلامی اداروں کے غیر فعال ہونے کےلیے سب سے زیادہ بھاری ذمہ داری حضرات علماے کرام پر ہی آتی ہے۔  جی ہاںِ انھی علماے کرام پر جنھوں نے اسلامی نظریاتی کونسل جیسے اہم دستوری ادارے کی رکنیت اور سربراہی کو سیاسی جوڑ توڑ کا ایک ذریعہ بنادیا ہے۔ فالی اللہ المشتکیٰ!

##############################
https://web.facebook.com/MMushtaqYusufzai/posts/905993673148691
اسلام آباد بار ایسوسی ایشن کی صدارت کےلیے ہماری نظر میں بہترین امیدوار ------- دوستوں سے سپورٹ کی اپیل ہے۔

##############################
https://web.facebook.com/MMushtaqYusufzai/posts/907162133031845
طیارہ گرانا ایران کی سنگین غلطی تھی لیکن جو مولوی اس کا موازنہ خاشقجی کے بہیمانہ قتل کے ساتھ کرتے ہیں، وہ صرف نمک حلالی کرتے ہیں۔طیارہ گرانا ایران کی سنگین غلطی تھی لیکن جو مولوی اس کا موازنہ خاشقجی کے بہیمانہ قتل کے ساتھ کرتے ہیں، وہ صرف نمک حلالی کرتے ہیں۔

##############################
https://web.facebook.com/MMushtaqYusufzai/posts/907132969701428
محترم جناب ظفر کھوکھر صاحب کو اسلام آباد بار کا صدر منتخب ہونے پر دل کی اتھاہ گہرائیوں سے مبارک باد۔ جن دوستوں نے ہمارے کہنے پر انھیں ووٹ دیا، ان کا دل کی اتھاہ گہرائیوں سے شکریہ

##############################
https://web.facebook.com/MMushtaqYusufzai/posts/908577932890265
بہت عرصے بعد ڈاکٹر حیات خان اور ڈاکٹر انور شاہ کے ساتھ محفل جمی جسے ڈاکٹر زاہد مغل صاحب اور ڈاکٹر  (باعتبار ما سیکون) رفیق شینواری کی موجودگی نے چار چاند لگادیے۔  محفل میں ربا، اسلامی معاشیات اور "اسلامی" بینکاری و تکافل اور کرنسی کے موضوعات پر تفصیلی تبادلہ خیال ہوا اور آخر میں حیات خان نے شینواری کے ایک کان میں سکہ ڈال کر اس کے دوسرے کان میں سے نکال لیا۔ کیسے؟ یہ تو شینواری صاحب ہی بتا سکیں گے۔

##############################
https://web.facebook.com/MMushtaqYusufzai/posts/907162133031845
طیارہ گرانا ایران کی سنگین غلطی تھی لیکن جو مولوی اس کا موازنہ خاشقجی کے بہیمانہ قتل کے ساتھ کرتے ہیں، وہ صرف نمک حلالی کرتے ہیں۔طیارہ گرانا ایران کی سنگین غلطی تھی لیکن جو مولوی اس کا موازنہ خاشقجی کے بہیمانہ قتل کے ساتھ کرتے ہیں، وہ صرف نمک حلالی کرتے ہیں۔

##############################
https://web.facebook.com/MMushtaqYusufzai/posts/908651752882883
غامدی صاحب! مبالغے کی بھی کوئی حد ہوتی ہے! ---------------------------- غامدی صاحب کے ارشادات پر مبنی ایک کلپ کئی لوگوں نے شیئر کیا ہے۔ اس میں مختلف سوالات کے جواب میں بیان کیے گئے مواقف پر تو کسی وقت فرصت سے گفتگو کریں گے، ان شاء اللہ، لیکن سردست صرف اس طرف توجہ دلانی ہے کہ غامدی صاحب نے جب یہ فرمایا کہ : "قرآن مجید میں کوئی دس ہزار دفعہ رسول اللہ ﷺ کو ٹوک دیا گیا" تو ان کا دل ذرا بھی نہیں کانپا؟  دس ہزار دفعہ؟  مبالغے کی بھی کوئی حد ہوتی ہے۔ --------------------------- پس نوشت: المورد کے متاثرین سے گزارش ہے کہ وہ قرآن مجید میں گننا شروع کردیں اور دس ہزار نہیں، ایک ہزار دفعہ بھی رسول اللہ ﷺ کو ٹوکنا انھوں نے ثابت کردیا تو میں اسے غامدی صاحب کی سبقت لسانی مان کر معافی کا خواستگار بھی ہوں گا اور ایسا ثابت کرنے والے کو خصوصی مٹن پارٹی بھی دوں گا، ان شاء اللہ۔ دا گز او دا میدان!

##############################
https://web.facebook.com/MMushtaqYusufzai/posts/908615249553200
فقہ اور اصولِ فقہ کے متعلق جہلِ مرکب کا شاہ کار (نشر مکرّر) ---------------------------- غامدی صاحب کا حلقہ اپنے متعلق ہمارے حسنِ ظن کو مسلسل ختم کرنے کے درپے ہے اور اس ضمن میں تازہ ترین کوشش ان کی ترجمانی پر فائز صاحب نے کی ہے جنھوں نے نہ صرف یہ کہ فقہ اور اصولِ فقہ کے متعلق اپنے جہلِ مرکب کا ، بلکہ فقہاے کرام کے متعلق اپنے شدید تعصب کا بھی اظہار کیا ہے اور وہ بھی اس سانحے کے سیاق میں جس پر پوری قوم رنج اور الم میں مبتلا ہے۔ ماضیِ قریب میں اس حلقے ، اور بالخصوص ان ترجمان صاحب ، کے ساتھ بحث کے تجربے کی روشنی میں میری سوچی سمجھی راے یہ ہے کہ جامد اور اندھی تقلید میں مبتلا اس متعنت اور متعصب گروہ کے ساتھ بحث کا فائدہ کوئی نہیں ہے ۔ اس لیے میں نے ان کی اس یاوہ گوئی کو نظرانداز کیا لیکن مسلسل کئی اصحاب نے اس ضمن میں سوال کیا ۔ اس لیے مجبوراً چند نکات قلم بند کررہا ہوں۔  -------------------- پہلی غلطی : یہ مسلمانوں کا قاضی ہے یا انگریزوں کا گونگا ، بہرا اور اندھا جج؟  -------------------- ترجمان صاحب نے اپنے مکالمے میں جس قاضی کو پیش کیا ہے وہ انگریزی عدالت کا جج ہے جس کے نہ صرف ہاتھ پیر بندھے ہوئے ہیں ، اور نہ صرف اس کی آنکھوں پر پٹی بندھی ہوئی ہے بلکہ وہ صرف انھی امور پر سوال اٹھا سکتا ہے جو فریقین نے اس کے سامنے پیش کیے ، وہ صرف وہی ثبوت دیکھ سکتا ہے جو مدعی نے اس کے سامنے پیش کیا ، وہ مدعی اور مظلوم کے درمیان فرق دیکھنے کی صلاحیت ہی نہیں رکھتا ، نہ ہی اسے مظلوم کی چیخ و پکار سنائی دیتی ہے ، نہ ہی وہ اپنے اوپر یہ لازم سمجھتا ہے کہ مظلوم کی دادرسی کرے اور ظالم کے خلاف ثبوت اور شواہد اکٹھے کروائے ، نہ ہی وہ کمرۂ عدالت سے باہر جا کر خود صورتِ واقعہ اور میدانی حقیقت معلوم کرنے کا اختیار رکھتا ہے ۔ یہ اندھا، گونگا، بہرا اور اپاہج جج انگریزوں کے وضع کردہ adversarial system کا جج ہے ، نہ کہ مسلمانوں کے قاضی کا ۔ کاش ترجمان صاحب ذرا سی مشقت اٹھا کر مسلمان قاضی اور اس معذور جج کے درمیان فرق پر بھی – اردو میں ہی – کوئی کتاب پڑھ لیتے!  کچھ نہیں تو کم از کم اس سوال پر غور کریں کہ inquisitorial system میں جج کے پاس کیا اختیارات ہوتے ہیں اور اس کی ذمہ داریاں کیا ہوتی ہیں؟ یہ سمجھنا بھی مشکل ہو تو کم از کم سپریم کورٹ کے اختیارات ہی دیکھ لے کہ وہ "جے آئی ٹی" تشکیل دے سکتی ہے یا نہیں؟ وہ "رٹ" جاری کرسکتی ہے یا نہیں؟  -------------------- دوسری غلطی : اس قاضی نے فقہ پڑھی ہے یا المورد کی میزان؟  -------------------- ترجمان صاحب نے جس شخص کو قاضی کے منصب پر بٹھایا ہے اس نے "تخصص فی المیزان – الطبع الاخیر" کا کورس تو یقیناً کیا ہوا ہے لیکن اس کے بعد فقہ کا مطالعہ صرف سطحی اور سرسری ہی کیا  ہے اور وہ بھی ثانوی مآخذ ، بلکہ تیسرے درجے کے مآخذ ، سے ۔ (اور وہ بھی اردو میں ، ورنہ کم از کم بیسویں صدی عیسوی کے مصری مصنف عبد القادر عودہ کی کتاب "التشریع  الجنائی" کو "التشریح الجنائی" تو نہ لکھتے۔ واضح رہے کہ کی بورڈ پر عین اور ح ایک دوسرے سے اتنی دور واقع ہیں کہ عین کی جگہ ح لکھا ہی نہیں جاسکتا جب تک واقعی تشریع کو تشریح نہ مانا جائے!)  کم از کم یہ بات تو میں سو فی صد یقین کے ساتھ کہہ سکتا ہوں کہ ترجمان صاحب نے امام سرخسی کی المبسوط ج 9 ، کتاب الحدود ، کا مطالعہ کیا ہی نہیں ہے ورنہ ایک تو وہ "بونگی" بالکل بھی نہ مارتے جو انھوں نے امام سرخسی کے حوالے سے ماری ہے اور دوسرے انھیں اسی کتاب میں یہ بات تو ضرور ملتی کہ فساد کے جرم پر عبرت ناک طریقے سے سزاے موت دینے کا اختیار حکمران اور قاضی کے پاس ہے اور اس کے ثبوت کےلیے اقرار یا گواہی ضروری نہیں بلکہ قرائن بھی کافی ہوتے ہیں ۔  بہرحال ترجمان صاحب کے فرض کردہ متخصص فی المیزان – الطبع الاخیر قاضی کو یہ بھی علم نہیں کہ بچی کے ساتھ کی گئی زیادتی فقہ کی رو سےزنا کی تعریف میں ہی نہیں آتی ، اس لیے قذف کا سوال ہی نہیں اٹھتا ۔ اس نام نہاد قاضی کو یہ بھی علم نہیں کہ فقہ کی رو سے بچی پر تشدد کی بدترین قسم کا ارتکاب کیا گیا ہے جس پر فقہی قواعد کی رو سے حدود اور قصاص کے بجاے فقہی تصور "سیاسہ" کا اطلاق ہوتا ہے اور اس وجہ سے اس شنیع ترین جرم کا ارتکاب کرنے والے بدبخت کو بدترین سزا دینا لازم ہے ۔ یہ نام نہاد قاضی یہ بھی نہیں جانتا کہ فقہ کی رو سے اس معاملے میں بارِ ثبوت بچی یا اس کے ولی پر نہیں بلکہ حکومت پر ہے کہ وہ بہرصورت معلوم کرے اور ناقابلِ تردید ثبوت عدالت میں پیش کرکے ثابت کرے کہ جرم کا ارتکاب کس نے کیا ہے ؟ یہ نام نہاد قاضی یہ بھی نہیں جانتا کہ فقہ کی رو سے قاضی پر لازم ہے کہ اگر مجرم معلوم نہ ہوسکے یا جرم ثابت نہ ہوسکے تو اس صورت میں اس پر لازم ہے کہ حکمران پر اس بچی کے ساتھ کیے گئے مظالم کی تلافی لازم کردے ۔  -------------------- تیسری غلطی: اس متخصص فی المیزان -الطبع الاخیر – قاضی نے فقہاے کرام کے اصولِ فقہ نہیں پڑھے ۔  -------------------- اس کی وجہ تو واضح ہے ۔ اس نام نہاد قاضی کا تخصص تو میزان کے آخری دستیاب  ایڈیشن کے "اصول و مبادی" میں ہی ہے ۔ اسے اصولِ فقہ سے کیا نسبت؟ اس لیے یہ نام نہاد قاضی یہ بھی نہیں جانتا کہ فقہاے کرام جس قاضی کا ذکر کررہے ہیں وہ یا تو مجتہد ہوتا ہے اور یا مقلد ۔ پہلی صورت میں وہ اصول خود وضع کرتا ہے ، ان کے درمیان ہم آہنگی یقینی بناتا ہے اور پھر خود ان اصولوں کی روشنی میں فروع مستنبط کرتا ہے ۔ وہ اس کا محتاج نہیں ہوتا کہ ایک بات حنفی فقہ کی المبسوط سے لے تو دوسری بات حنبلی فقہ کی المغنی سے ۔ پھر اگر دوسری صورت ہے کہ یہ قاضی مقلد ہے تو فقہ کی رو سے اس پر لازم ہے کہ کسی ایک فقہی مذہب کی  ہی اتباع کرے کیونکہ ایک فقہی مذہب کے اصول آپس میں ہم آہنگ ہوتے ہیں اور دو یا زائد مذاہب کے اصول بسا اوقات ایک دوسرے کے ساتھ اکٹھے نہیں چل سکتے۔ اس صورت میں بھی یہ قاضی یہ کر ہی نہیں سکتا تھا کہ ایک بات حنفی فقہ کی المبسوط سے لے اور دوسری حنبلی فقہ کی المغنی سے ۔  ہاں۔ چونکہ یہ قاضی میزان کے آخری دستیاب ایڈیشن کا متخصص ہے ، اس لیے یہ بات قابلِ فہم ہے کہ کیوں وہ ایک اصول ایک جگہ سے ، دوسرا اصول دوسری جگہ سے ، ایک فقہی جزئیہ ایک کتاب سے، دوسرا فقہی جزئیہ دوسری کتاب سے ، عموماً اردو تراجم سے ، یا سنی سنائی سے ، یا سینہ در سینہ پہنچنے والی روایت سے ، لیتا ہے اور اس چکر میں ہی نہیں پڑتا کہ یہ اصول اور جزئیات آپس میں ہم آہنگ ہیں بھی یا نہیں ؟  -------------------- فقہی لحاظ سے مسئلے کی صحیح نوعیت -------------------- ترجمان صاحب کی ساری فرض کردہ صورت حال فقہی لحاظ سے غلط ہے ۔ فقہاے کرام کی تصریحات کی روشنی میں مسئلے کی صحیح نوعیت یہ ہے :  1۔ اس معاملے میں بارِ ثبوت بچی کے ولی پر نہیں بلکہ حکمران پر ہے اور مجرم تک پہنچنا قاضی کی ذمہ داری ہے جس کے لیے وہ صرف حکمران کی جانب سے پیش کیے گئے ثبوتوں پر ہی انحصار کا  پابند نہیں ہے بلکہ اس پر لازم ہے کہ آگے بڑھ کر خود ایسی تدابیر اختیار کرے کہ مجرم معلوم ہوسکے اور اس کے خلاف ناقابلِ تردید ثبوت اکٹھے کیے جاسکیں ۔  2۔ اس معصوم بچی کے ساتھ پیش آیا ہوا واقعہ حدِ زنا کا مسئلہ ہے ہی نہیں ، بلکہ یہ فساد کی بدترین قسم ہے جس کے لیے فقہاے کرام "سیاسہ" کے تصور کی رو سے قاضی کےلیے یہ اختیار مانتے ہیں کہ وہ قرائن اور جدید ترین ذرائع سے میسر آنے والے ثبوتوں کی روشنی میں مجرم کو ایسی عبرت ناک سزا دے کہ پھر کسی کو اس طرح کے جرم کے ارتکاب کی جرات ہی نہ ہوسکے۔ 3۔ مجرم معلوم نہ ہوسکے تب بھی بچی کے ساتھ کیا گیا ظلم رائیگاں نہیں جائے گا بلکہ اس کی تلافی کی ذمہ داری حکمران پر ہے اور قاضی کی ذمہ داری یہ ہے کہ وہ حکمران سے مظلوم کا یہ حق وصول کروائے ۔  -------------------- المورد کے تجدد کی رو سے معاملے کی نوعیت -------------------- ترجمان صاحب کی طرح میں بھی یہ بتاسکتا تھا کہ المورد کے تجدد کی رو سے اس مسئلے کی کیا نوعیت ہے اور اس تجدد کی رو سے حکمران کے اختیارات اور قانون کے ساتھ جو کھلواڑ ہوتا ہے اس سے اس طرح کے معاملے میں کیا فسادِ عظیم برپا ہوسکتا ہے لیکن میں بہرحال اس سطح تک نہیں گرسکتا کہ اس عظیم اور دردناک قومی سانحے کو پوائنٹ سکورنگ کے لیے استعمال کرسکوں۔ مجھے اس سے معذور جانیے ۔  -------------------- ایک نصیحت -------------------- جس کے متعلق مجھے یقین ہے کہ ترجمان صاحب اسے درخورِ اعتنا نہیں سمجھیں گے ۔ پھر بھی نصیحت کرنا میری ذمہ داری ہے ۔ میں پورے خلوص سے انھیں یہ نصیحت کرنا چاہتا ہوں کہ فقہاے کرام کے متعلق یاوہ گوئی سے قبل ایک دفعہ فقہ اور اصولِ فقہ کو سمجھنے کی کوشش ضرور کریں۔ ترجمانی کے فرائض انجام دینے کی وجہ سے زیادہ فرصت نہ ہو تو کم از کم فقہاے احناف کے ہاں "سیاسہ" کا تصور ہی سمجھنے کی کوشش کریں ۔ اور ہاں۔ اس مقصد کے لیے مستشرقین یا مستغربین کے بجاے فقہاے کرام ہی کی کتب کا مطالعہ کریں ، اور وہ بھی اصل زبان میں ۔  -------------------- پس نوشت -------------------- قاضی حسین احمد صاحب مرحوم کی دختر ایم این اے بنے تو ان کی صلاحیت کے باوجود اسے "اقربا پروری" سے تعبیر کیا جاتا ہے ۔ پتہ نہیں المورد میں ڈائریکٹر کا عہدہ اقربا پروری کا نتیجہ ہے یا نہیں ۔

##############################
https://web.facebook.com/MMushtaqYusufzai/posts/908856782862380
مشرف کیس: آئینی بحران کا حل؟ --------------- مشرف کے خلاف فیصلہ خصوصی عدالت نے دیا جو ہائیکورٹ کے تین ججز پر مشتمل تھی جسے سپریم کورٹ نے مشرف کے خلاف سماعت جاری رکھنے کا حکم دیا تھا۔ اس کے خلاف اپیل لاہور ہائی کورٹ کے ایک بنچ نے کیسے سنی؟ مشرف نے تو اپیل کرنی ہی تھی لیکن وفاق نے کیوں اعتراض نہیں کیا؟ وفاق کی جانب سے کیسے اعتراض ہوتا جبکہ خود وفاقی حکومت مشرف کو بری کرانا چاہتی تھی؟ وفاق نے بھی اعتراض نہیں کیا تو خود جج صاحبان قانون کا بنیادی اصول کیسے بھول سکتے تھے جس کا "عدالتی نوٹس لینا" ان کی ذمہ داری تھی؟ جب ججز نے بھی اعتراض نہیں کیا تو سپریم کورٹ نے مداخلت کرکے اس بنچ کو کیوں نہیں روکا؟ جب سپریم کورٹ نے بھی نہیں روکا تو اب اس فیصلے کے خلاف اپیل کون کرے گا جبکہ اپیل صرف مقدمے کا کوئی فریق ہی کرسکتا ہے؟ جب فریقین ہی آپس میں راضی ہیں تو میں اور آپ سواے کڑھنے کے کیا کرسکتے ہیں؟ -------- آخری حل بار کونسلز اٹھیں اور سپریم کورٹ میں مقدمہ اٹھائیں۔ گر یہ نہیں تو بابا پھر سب کہانیاں ہیں!

##############################
https://web.facebook.com/MMushtaqYusufzai/posts/909950052753053
کیا غیر آئینی عدالت کا فیصلہ کالعدم ہوجاتا ہے؟ ---------------------- کئی دوست یہ سوال اٹھارہے ہیں۔ جو اس سوال کا جواب اثبات میں دے رہے ہیں ان کی دلیل یہ ہے کہ جب عدالت ہی آئین کے خلاف قرار پائی تو اس کے فیصلہ کی آئینی حیثیت از خود ختم ہوجاتی ہے۔ قانون کی زبان میں وہ گویا اسے coram non judice کہہ رہے ہیں، یعنی not before a competent judge۔  اس کے برعکس جو دوست اس کے قائل ہیں کہ خواہ عدالت کو آئین کے خلاف قرار دیا گیا ہو، فیصلہ بدستور برقرار ہے، ان کی دلیل یہ ہے کہ 1998ء میں ملک اسد کیس میں سپریم کورٹ نے قرار دیا تھا کہ جسٹس سجاد علی شاہ کا بطور چیف جسٹس تقرر آئین کے خلاف تھا لیکن عملاً چیف جسٹس کے عہدے پر فائز رہ کر انھوں نے جو عدالتی اور انتظامی فیصلے کیے وہ برقرار رہیں گے۔ اسی طرح افتخار چودھری کی دوسری دفعہ بحال کے بعد "پی سی او زدہ ججز" کو جب واپس عدالتوں سے نکال لیا گیا تو ان کے فیصلوں کو ختم نہیں کیا گیا۔ یہاں یہ یاد رہے کہ ملک اسد کیس میں جو اصول اپنایا گیا، جو اس سے پہلے اور اس کے بعد بھی کئی کیسز میں اپنایا گیا ہے، اسے قانون کی زبان میں past and closed transaction کہتے ہیں، یعنی وہ معاملہ جو گزر چکا اور ختم ہوچکا اسے دوبارہ کھولا نہیں جائے گا۔ چنانچہ جو معاملہ ابھی گزرا نہیں اور ابھی ختم نہیں ہوا، اسے اس اصول کا تحفظ حاصل نہیں ہوسکتا۔ اس لیے اصل قانونی سوال یہ ہے کہ کیا پرویز مشرف کی سزا کا معاملہ past and closed transaction ہے یا نہیں؟ یہ اور دیگر کئی اہم قانونی سوالات اس بات کے متقاضی ہیں کہ سپریم کورٹ اس معاملے کا نوٹس لے کر درست قانونی پوزیشن واضح کردے لیکن چونکہ بظاہر اس کا کوئی امکان نظر نہیں آتا اس لیے کل عرض کیا تھا کہ یہ ذمہ داری بار کونسلز کی ہے کہ وہ یہ معاملہ سپریم کورٹ تک لے جائے۔ -------------------- پس نوشت: پرویز مشرف کے خلاف خصوصی عدالت کا فیصلہ قانون کی نظر میں کالعدم ہوا یا نہیں؟ اس پر تو اختلافِ راے ممکن ہے لیکن اس معاملے میں دو رائیں نہیں ہوسکتیں کہ یہ فیصلہ  ہمارے قومی حافظے سے محو نہیں ہوسکتا۔ ایک دفعہ پھر دل سے جسٹس وقار سیٹھ اور جسٹس شاہد کریم کےلیے دعا نکلتی ہے۔

##############################
https://web.facebook.com/MMushtaqYusufzai/posts/909900646091327
رسول اللہ ﷺ کو دس ہزار دفعہ ٹوک دیا گیا؟ ------------------------- شعوری طور پر مسلسل کوشش کی کہ غامدی صاحب کی یہ بات نظرانداز کروں اور بھول جاؤں لیکن بار بار ان کا لہجہ اور انداز یاد آجاتا ہے۔ کیا انھوں نے ذرا بھی نہیں سوچا کہ وہ کیا کہہ رہے ہیں؟ اور کیسے کہہ رہے ہیں؟  دس ہزار مرتبہ۔۔۔۔ ٹوک دیا گیا۔۔۔۔ مبالغہ ایک طرف کہ وہ شاعروں کی عادت ہوتی ہے، لیکن کیا انھیں اپنے استاذ امام کا لکھا بھی یاد نہیں رہا؟ وہ لکھا جس کی نقل انھوں نے خود بھی کئی مقامات پر کی ہے؟  وہ واقعی بھول گئے ہوں تو انھیں یاد دلاؤں کہ ایسے تقریباً ہر مقام پر جہاں بظاہر قرآن کریم میں رسول اللہ ﷺ پر عتاب نظر آتا ہے، ان کے استاذ امام نے تصریح کی ہے کہ یہاں اصلاً عتاب رسول اللہ ﷺ کے مکذبین اور مخالفین پر ہے لیکن عتاب کی شدت اتنی ہے کہ ان بدبختوں کو مخاطب بھی نہیں کیا جارہا اور یہ گویا شدید بے زاری کا اظہار ہے۔  غامدی صاحب، خود پر بھی رحم کریں اور اپنے سادہ لوح لیکن نیک نیت مقلدین پر بھی جو ہر جگہ سوچے سمجھے بغیر آپ کے اسلوب کی نقل اتارتے ہیں۔ آپ شاعر ہیں تو شاعر ہی کی بات ہی یاد کیجیے: ہزار بار بشویم دہن زمشک و گلاب ہنوز نامِ تو گفتن کمال بے ادبی است!

##############################
https://web.facebook.com/MMushtaqYusufzai/posts/909433279471397
زنا کے ساتھ اکراہ پر بحث فقہاے کرام کیسے کرتے ہیں؟ (نشر مکرر) -------------------------------- 1۔ فقہاے کرام کےلیے زنا اور اکراہ کے تعلق پر بحث کا ایک پہلو یہ ہے کہ فعل کے مرتکبین میں کسی ایک پر اکراہ کیا گیا ہو تو کیا اس پر حد کی سزا اکا اطلاق ہوتا ہے؟  اس سوال کے جواب میں انھوں نے تصریح کی ہے کہ اکراہ کی صورت میں حد کی سزا لاگو نہیں ہوتی۔ انھوں نے یہ بھی واضح کیا ہے کہ عورت پر اکراہِ ناقص ہو تب بھی اس پر حد کی سزا لاگو نہیں ہوتی ، البتہ مرد سے صرف اکراہِ تام کی صورت میں ہی حد کی سزا دور کی جاسکتی ہے ۔ اس فرق کی وجہ یہ ہے کہ فقہاے کرام کے نزدیک فعلِ زنا کا اصل مرتکب مرد ہے اور عورت کی حیثیت تابع کی ہے ۔  2۔  زنا کے احکام پر بحث کرتے ہوئے فقہاے کرام کے سامنے ایک دوسرا سوال یہ ہوتا ہے کہ اگر چار گواہوں نے گواہی دی کہ مرد نے عورت کے ساتھ زنا کیا لیکن عورت کو مجبور کیا گیا تھا تو عورت سے تو حد ساقط ہوجاتی ہے لیکن کیا مرد پر زنا کی حد جاری کی جائے گی؟ یہ سوال اس لیے اٹھا کہ فعلِ زنا میں دو افراد شامل ہوتے ہیں جن میں ایک سے حد ساقط ہوچکی ہے تو کیا اس سے دوسرے کے فعل کے متعلق شبہ پیدا ہوجاتا ہے یا نہیں؟ اس کا جواب فقہاے کرام صراحت سے نفی کے ساتھ دیتے ہیں۔ امام سرخسی فرماتے ہیں: فأما إذا زنى بمكرهة يلزمه الحد ۔(اگر اس نے عورت کو مجبور کرکے اس سے زنا کیا تو اس پر حد لازم ہے ۔ ) واضح رہے کہ یہاں بحث یہ نہیں ہورہی کہ کیا "زنا بالجبر" زنا کی قسم ہے یا نہیں، بلکہ یہ ہورہی ہے کہ جب کسی شخص کے متعلق چار گواہوں سے ثابت ہوا کہ اس نے زنا کیا اور یہ بھی معلوم ہوا کہ خاتون کو مجبور کیا گیا تھا تو خاتون تو سزا سے محفوظ رہے گی لیکن مرد پر زنا کی حد لازم ہوگی کیونکہ مرد کا فعل الگ فعل ہے اور اسے اپنے مستقل بالذات فعل کی سزا مل رہی ہے ۔  پھر نوٹ کریں کہ یہاں یہ بحث نہیں ہورہی کہ عورت کے ساتھ جبر کیا گیا تو اسے کیسے ثابت کیا جائے گا؟ بحث یہ ہورہی ہے کہ زنا کا فعل ثابت ہوچکا ہے لیکن یہ بھی ثابت ہوچکا ہے کہ مرد نے عورت کو مجبور کیا تھا تو ایسی صورت میں کیا کیا جائے گا؟  3۔ زنا پر بحث میں فقہاے کرام اس سوال پر بھی غور کرتے ہیں کہ اگر زنا کے گواہوں کا اختلاف ہوجائے کہ بعض اکراہ کا اثبات کریں اور بعض اس کی نفی کریں تو کیا ان کی گواہی سے مرتکبین میں کسی کا جرم ثابت ہوسکے گا؟  امام ابوحنیفہ کا موقف یہ ہے کہ اس صورت میں کسی کےلیے بھی زنا کا جرم ثابت نہیں ہوتا ۔ امام سرخسی اس کی وضاحت میں کہتے ہیں کہ اگر دو گواہوں نے اکراہ کا ذکر کیا اور دو نے رضامندی کا تو یہ دو الگ افعال کی گواہیاں ہوگئیں کیونکہ اکراہ کے تحت کیا گیا فعل رضامندی کے تحت کیے گئے فعل سے مختلف ہوتا ہے ؛ اور معلوم حقیقت ہے کہ زنا کا جرم چار گواہوں کی گواہی سے ہی ثابت ہوتا ہے ۔  اس جزئیے پر غور کرتے ہوئے یہ بات نگاہوں سے اوجھل نہ ہوجائے کہ یہاں بحث اس پر نہیں ہورہی کہ "زنا بالجبر" کے ثبوت کےلیے چار گواہ چاہئیں ، بلکہ اس پر ہورہی ہے کہ زنا کے لیے چار گواہ چاہئیں اور جب دو نے اکراہ کا اور دو نے رضامندی کا ذکر کیا تو زنا کے متعلق چار گواہ میسر نہ ہوسکے۔ یہاں فقہاے کرام یہ بحث کرہی نہیں رہے کہ عصمت دری کا جرم کیسے ثابت کیا جاتا ہے ۔ وہ یہ واضح کررہے ہیں کہ جب مرد و عورت پر زنا کا الزام لگا لیکن گواہوں میں اختلاف ہوا تو کیا زنا کا جرم ثابت ہوسکتا ہے؟  اس کی مزید وضاحت اس سوال سے ہوجاتی ہے کہ اس صورت میں کیا ہوگا اگر گواہوں کا اختلاف جگہ یا وقت پر ہوا ؟امام سرخسی نے تصریح کی ہے:  الزنا فعل یختلف باختلاف المحل و المکان و الزمان ؛ و ما لم یجتمع الشھود الأربعۃ علی فعل واحد ، لا یثبت ذلک عند الامام ۔ (زنا کے فعل کی نوعیت فعل کے محل ، مکان اور وقت پر اختلاف سے تبدیل ہوتی ہے ۔ اس لیے جب تک چار گواہ ایک فعل پر متفق نہ ہوں ، عدالت کے سامنے یہ فعل ثابت نہیں ہوتا۔ )  یہاں یہ بات بھی مد نظر رہے کہ حدود کے معاملے میں جہاں معمولی سا بھی امکان پیدا ہوجائے جس کی بنا پر حد کی سزا روکی جاسکتی ہے تو فقہاے کرام حد کی سزا روکنے کے قائل ہوجاتے ہیں ۔ یہاں تک کہ اگر کسی جوڑے کے متعلق چار افراد زنا کی گواہی دیں اور وہ نکاح کا دعوی کریں تو خواہ ان کے پاس نکاح کا گواہ نہ ہو، فقہاے کرام کے نزدیک حد ساقط ہوجاتی ہے ، بلکہ اگر مرد نکاح کا انکاری بھی ہو تب بھی حد ساقط ہوجائے گی ۔ (یاد کریں کہ گواہوں کے بغیر نکاح کے بعد جب دخول ہوجائے تو اس پر عقدِ فاسد کے احکام کا اطلاق ہوتا ہے!)  4۔ زنا پر بحث کے وقت فقہاے کرام یہ سوال بھی اٹھاتے ہیں کہ اگر زنا کے ساتھ کسی اور جرم کا بھی ارتکاب ہوا تو اس کے نتائج کیا ہوں گے؟  مثال کے طور پر اگر کسی عورت کے ساتھ زنا کیا گیا اور اس کے کسی عضو کو نقصان پہنچایا گیا تو فقہاے کرام کہتے ہیں کہ اس صورت میں اس عضو کا ارش لازم ہوتا ہے امام سرخسی نے یہاں ایک اہم نکتے کی وضاحت کرتے ہیں جو زیربحث موضوع کےلیے قولِ فیصل کی حیثیت رکھتا ہے ۔ وہ واضح کرتے ہیں کہ اس صورت میں ارش اور حد دونوں کا اطلاق ہوتا ہے لیکن اس پر یہ اعتراض نہیں کیا جاسکتا کہ ایک جرم پر دو سزائیں کیوں دی جارہی ہیں کیونکہ دونوں سزاؤں کے اسباب الگ ہیں: و ما یجب بالجنایۃ لیس بدل المستوفی بالوطء حتی یقال : لا یجمع بینہ و بین الحد ؛ بل ھو بدل المتلَف بالجنایۃ۔ (جرم کی وجہ سے جو تاوان واجب ہوتا ہے وہ وطی کے ذریعے حاصل کی جانے والی چیز کا بدل نہیں کہ یہ کہا جائے کہ اسے حد کے ساتھ اکٹھا نہیں کیا جاسکتا؛ بلکہ وہ اس چیز کا بدل ہے جس کا اتلاف جرم کے نتیجے میں کیا گیا ۔ )  اسی طرح صاحبِ ہدایہ واضح کرتے ہیں کہ اس صورت میں دو الگ جرائم ہوتے ہیں اور ہر جرم کے اپنے نتائج ہوتے ہیں : انہ جنی جنایتین ، فیوفر علی کل واحد منھما حکمہ ۔ (اس نے دو جرم کیے ہیں ، اس لیے اس پر ان میں سے ہر جرم کے احکام کا اطلاق ہوگا۔ ) امام سرخسی یہ بھی واضح کرتے ہیں کہ اس فعل کو عمد سمجھا جائے گا اور اس لیے تاوان مجرم کے اپنے مال سے ادا کیا جائے گا اور عاقلہ اس کی ذمہ داری نہیں ہوگی : و الارش فی مالہ لانہ بمنزلۃ العمد ، و لا تعقل العاقلۃ العمد۔ (ارش اس کے مال سے ادا کیا جائے گا کیونکہ اسے عمد سمجھا جائے گا اور عاقلہ پر عمد کا تاوان اداکرنے کی ذمہ داری نہیں ہوتی ۔ )  5۔ زنا اگر اکراہ کے ساتھ ہو تو اس بحث میں فقہاے کرام یہ بھی واضح کرتے ہیں کہ یہ فعل محض زنا سے زیادہ شدید اور شنیع جرم ہے اور اسی لیے اس پر محض زنا کے احکام کا ہی نہیں بلکہ دیگر جرائم کے احکام کا بھی اطلاق ہوتا ہے ۔ امام سرخسی نے تصریح کی ہے: وجنايته إذا استكرهها أغلظ من جنايته اذا طاوعتہ۔ (اس شخص کا جرم ، جب وہ عورت کو مجبور کردے، زیادہ سنگین ہے بہ نسبت اس صورت کے جب وہ اس کے ساتھ راضی ہو ۔ ) اس کے ساتھ یہ بات نوٹ کرنے کی ہے کہ جرم کی شنیع صورتوں سے نمٹنے کےلیے فقہاے کرام نے حکمران اور قاضی کےلیے سیاسہ کا اختیار مانا ہوا ہے اور اسی لیے وہ اس پر مناسب سزا کا تعین حکمران اور قاضی پر چھوڑ دیتے ہیں ۔ اسی طرح انھوں نے تصریح کی ہے کہ زنا کے سوا جنسی جرائم کی جتنی قسمیں ہیں ان پر سزا کا معاملہ حکمران کے اختیار میں ہے ۔  مثال کے طور پر امام سرخسی بتاتے ہیں کہ مختلف صحابۂ کرام رضی اللہ عنہم نے مردوں کی ہم جنس پرستی کے لیے مختلف سزا تجویز کی اور امام ابوحنیفہ نے ان کے اس اختلاف سے یہ اصول اخذ کیا کہ صحابۂ کرام رضی اللہ عنہم کا اتفاق اس امر پر تھا کہ یہ جرم زنا کی تعریف میں شامل نہیں ہے کیونکہ اگر وہ اسے زنا سمجھتے تو پھر اس پر مختلف سزائیں تجویز نہیں کرسکتے تھے ۔ اس کے بعد وہ دوسرا اصول یہ واضح کرتے ہیں کہ جب یہ زنا سے مختلف جرم ہے تو اس پر سزا کا تعین حکمران کا کام ہے :  بقيت هذه جريمة لا عقوبة لها في الشرع مقدرة فيجب التعزير فيه يقينا وما وراء ذلك من السياسة موكول إلى رأى الامام ان رأى شيئا من ذلك في حق فله أن يفعله شرعا ۔(یہ ایسا جرم ہوگیا کہ اس پر شریعت میں کوئی مقررہ سزا نہیں ہے۔ پس اس میں تعزیری سزا ضروری ہے ۔ اس سے آگےجرائم پر قابو پانے کا اختیار (سیاسہ/لغوی مطلب =سرکش گھوڑے کو قابو کرنا) حکمران کے اجتہاد پر منحصر ہے۔ اسے اس امر میں جو سزا مناسب معلوم ہو اس کے تعین کا اختیار اسے شریعت نے دیا ہے۔ ) 6۔ یہ بھی فقہاے کرام نے واضح کیا ہے کہ "سیاسہ جرائم" کا ثبوت صرف اقرار یا گواہوں سے نہیں ہوتا بلکہ اس کےلیے قرائن ، حالات، سابقہ ریکارڈ اور دیگر ذرائع بھی قابلِ قبول ہیں بشرطیکہ اسلامی قانون کے عمومی قواعد کی روشنی میں قاضی انھیں کافی سمجھے۔ گویا یہاں بھی انھوں نے معاملہ قاضی کے اجتہاد اور صواب دید پر چھوڑا ہے۔  چنانچہ عہدِ رسالت میں جب ایک یہودی نے ایک بچی کا سر کچل دیا تھا تو اس کی سزا کے طور پر رسول اللہ ﷺ نےحکم دیا تھا کہ اس کا سر بھی دو بھاری پتھروں کے درمیان کچل دیا جائے۔ فقہاے کرام اسے قصاص کی سزا نہیں مانتے کیونکہ رسول اللہ ﷺ نے قصاص کی سزا تلوار  کےذریعے نافذ کرنے کا حکم دیا تھا ۔ یہ بھی قابلِ غور ہے کہ اس شخص کا جرم عینی شاہدوں کی گواہی سے ثابت نہیں ہوا تھا بلکہ مرنے والی بچی کے سامنے کئی نام لیے گئے اور اس نے اس یہودی کے نام پر سر ہلا دیا تھا ۔ امام سرخسی کی وضاحت بہت اہم ہے :  وتأويل الحديث انه أمر بذلك على طريق السياسة لكونه ساعيا في الارض بالفساد معروفا بذلك الفعل بيانه فيما روى انهم أدركوها وبها رمق فقيل لها أقتلك فلان فأشارت برأسها لا حتى ذكروا اليهودي فأشارت برأسها أن نعم وانما يعد في مثل تلك الحالة من يكون متهما بمثل ذلك الفعل معروفا به وعندنا إذا كان بهذه الصفة فللامام أن يقتله بطريق السياسة۔ (اس حدیث کا صحیح مفہوم یہ ہے کہ رسول اللہ ﷺ نے یہ حکم بطور سیاسہ دیا تھا کیونکہ وہ شخص زمین میں فساد مچارہا تھا اور اس کام کےلیے معروف تھا۔ اس کی وضاحت اسروایت سے ہوجاتی ہے جس میں کہا گیا کہ لوگوں نے اس بچی کو اس حالت میں پایا کہ اس میں تھوڑی رمق باقی تھی۔ اس سے پوچھا گیا کہ کیا تمھیں فلاں نے قتل کیا؟ تو اس نے سر کے اشارے سے کہا کہ نہیں۔ یہاں تک کہ جب اس یہودی کا نام لیا گیا تو اس نے سر کے اشارے سے کہا کہ ہاں ۔اور ایسی حالت میں انھی کا نام لیا جاتا ہے جو پہلے ہی ایسے کام کے لیے متہم اور معروف ہوں ۔ اور اگر کوئی اس نوعیت کا مجرم ہو تو  ہمارے نزدیک امام کے پاس اختیار ہے کہ اسے سیاسۃً سزاے موت دے۔ ) سیاسہ سزا کے متعلق ایک آخری بات ۔ عہدِ رسالت یا خلافِ راشدہ میں جب بھی کسی کو موت کی سزا دی گئی ہے اور اس سزا پر قصاص یا حدود کے اصول منطبق نہیں ہوسکتے، تو فقہاے کرام نے اس سزا کو  سیاسہ قرار دیا ہے۔ اسی طرح جب بھی عہدِ رسالت یا خلافتِ راشدہ میں کسی کو اقرار یا گواہی کی عدم موجودگی میں قرائن اور دیگر ذرائع کی بنیاد پر سزا دی گئی ہے ، خواہ وہ سزاے موت ہو یا کوئی اور سزا، تو فقہاے کرام اسے سیاسہ قرار دیتے ہیں۔  امید ہے کہ اس ساری بحث سے فقہ اور فقہاے کرام کے متعلق غلط فہممیوں کا ازالہ ہوا  ہوگا۔  و ماعلینا الا البلاغ۔  اللھم انفعنا بما علمتنا ، و علمنا ما ینفعنا ، و زدنا علما  یارب العالمین۔l

##############################
https://web.facebook.com/MMushtaqYusufzai/posts/910512272696831
پاکستان کے قانونی نظام کے منہ پر طمانچہ ------- استاد محترم کے اٹھائے گئے نکات کی روشنی میں قانونی نظام کی اصلاح نہیں کی گئی تو سارا نظام تلپٹ ہوجائے گا۔ اہل علم سے توجہ اور تبصرے کی درخواست --------- 

##############################
https://web.facebook.com/MMushtaqYusufzai/posts/911683395913052
غامدی صاحب پر نقد کو "یسوع سے فریسیوں کے سوالات" قرار دینے والے غالی عقیدت مند بتائیں کہ کیا یسوع ایسی مبالغہ آرائی کرتے تھے؟غامدی صاحب پر نقد کو "یسوع سے فریسیوں کے سوالات" قرار دینے والے غالی عقیدت مند بتائیں کہ کیا یسوع ایسی مبالغہ آرائی کرتے تھے؟

##############################
https://web.facebook.com/MMushtaqYusufzai/posts/911606665920725
عقد ِ حوالہ اور  بل آف ایکسچینج  ---------------------------------------------  عقد ِ حوالہ میں تین فریق ہوتے ہیں :  1۔ دین کسی اور کی طرف منتقل کرنے والا ( اسے محیل کہتے ہیں ) ؛ آپ سے principal debtor یا  Assignorکہیں ؛  2 ۔ دین جس کی طرف منتقل کیا جائے ( اسے محال علیہ کہتے ہیں ) ؛ آپ اسے Assignee  کہیں ؛ اور  3۔ جس کا دین منتقل کیا جائے ( اسے محال کہتے ہیں ) ؛ یہ creditor تھا ۔  اگر زید کا دین تھا بکر کے ذمہ ، اور بکر نے زید سے کہا کہ وہ اپنا دین عمر سے وصول کر لے ، تو اس صورت میں بکر محیل ہے  ؛ زید محال ہے ؛ اور عمر محال علیہ ہے ۔  عقد ِ حوالہ کے لیے رکن ایجاب و قبول ہے ۔ ایجاب محیل کی جانب سے ؛ اور قبول محال اور محال علیہ دونوں کی جانب سے ۔  اب آئیے شرائط کی طرف ۔  محیل (principal debtor/assignor) کے لیے ضروری ہے کہ وہ عاقل و بالغ ہو اور حوالہ کے لیے راضی ہو ، یعنی اسے مجبور نہیں کیاجاسکتا۔  یہی تینوں شرائط محال (creditor)اور محال علیہ ( Assignee) کے لیے بھی ہیں ۔  ان تینوں شرائط کے علاوہ ایک اہم شرط یہ ہے کہ محیل کی جانب سے ایجاب اور محال و محال علیہ کی جانب سے قبول ایک ہی مجلس میں ہو ورنہ عقد حوالہ سرے سے وجود میں ہی نہیں آئے گا !  "محال بہ " یعنی اس دین (debt) کے لیے ، جسے منتقل کیا جارہا ہے ، دو شرائط ہیں:  پہلی شرط تو یہ ہے کہ وہ دین ہو ، عین نہ ہو ؛  دوسری شرط یہ ہے کہ یہ دین لازم ہو ۔ پس جو دین غیر لازم ہو اسےحوالہ کے ذریعے کسی اور کو منتقل نہیں کیا جاسکتا ۔  اب سوال یہ ہے کہ ان شرائط کی پابندی Bill of Exchange  کی صورت میں ہوتی ہے یا نہیں ؟  ------------------------- بل آف ایکسچینج کی حقیقت سمجھنے کے لیے پہلے "قابلِ انتقال وثیقہ" (negotiable instrument)کو سمجھنا ہوگا کیونکہ بل آف ایکسچینج قابل ِ انتقال وثیقہ ہی کی ایک قسم ہے ۔ واضح رہے کہ اسی بحث سے موجودہ  fiat currency  پر بحث کی راہ کھلتی ہے۔  قابل ِ انتقال وثائق انگریزی قانون کی رو سے وہ وثائق ہیں جن کے ذریعے دین ایک شخص سے دوسرے شخص کو منتقل ہوتا ہے ۔ اس کی تین قسمیں ہیں:  1۔ Promissory Note جسے مختصراً  Pro-note بھی کہا جاتا ہے ۔ اس کی صورت یہ ہوتی ہے کہ زید لکھ کر بکر کو دے دے کہ "میرے ذمے تمھارا اتنا دین واجب الادا ہے اور میں اسے فلاں تاریخ کو ادا کروں گا ۔ " کسی مقررہ تاریخ کے بجاے " مطالبے پر " (on demand) ادائیگی کا وعدہ بھی کیا جاسکتا ہے ۔ اسی طرح مخصوص دائن کی جگہ اس کے حکم پر کسی اور کو (to the order of)، یا "حامل ِ ہذا" (bearer)کو بھی ادائیگی کا وعدہ کیا جاسکتا ہے ۔ (تفصیل آئندہ آئے گی لیکن کرنسی نوٹ دراصل ایک ایسا پرو نوٹ ہے جس کے ذریعے "حاملِ رقعہ کو مطالبے پر ادا ئیگی کا وعدہ" کیا جاتا ہے ۔ ) ایسی صورت میں وعدہ کرنے والے کو Maker  اور جسے ادائیگی کی جائے گی اسے Payee  کہاجاتا ہے ۔  2۔ Bill of Exchange جسے مختصراً BOE بھی کہا جاتا ہے ۔ اس میں تین فریق ہوتے ہیں اور یہ معاملہ بظاہر شرعی عقد ِ حوالہ سے مشابہ ہوتا ہے۔ اس کی صورت یہ ہوتی ہے کہ زید بکر کو لکھ کر دے کہ وہ عمر کو ، یا اس کے حکم پر ، یا حاملِ ہذا کو ، اتنی رقم فلاں تاریخ کو ، یا مطالبے پر ، ادا کردے۔  3۔ جب یہی BOE  اس طرح بنا دیا جائے کہ ادائیگی کرنے والا شخص (drawee) کوئی بینک ہو تو اس صورت میں اس BOE کو چیک (Cheque) کہا جاتا ہے ۔ گویا زید بینک کو حکم دیتا ہے کہ وہ چیک پر جس کا نام لکھا ہو اسے ، یا حامل ہذاکو ، اتنی رقم کی ادائیگی فلاں تاریخ کو ، یا مطالبے پر کردے۔  واضح رہے کہ پرونوٹ ہو ، بل آف ایکسچینج ہو ، یا چیک ، ہر صورت میں وصولی کرنے والے (Payee) کو حق ہوتا ہےکہ وہ اپنی جگہ کسی اور کے حق میں،یا حامل ہذا ،  ادائیگی کا حکم جاری کردے ۔  اس سلسلے میں سب سے پہلے غور کرنے والی بات یہ ہے کہ کیا اس کی اجازت شرعاً ہے ؟ حوالہ میں تو تینوں فریقوں کی رضامندی ضروری ہوتی ہے ۔ یا یہ فرض کیا جائے گا کہ تیسرے فریق ( drawee) کی رضامندی دلالتاً موجود ہے ؟ جب میں نے بینک میں اکاؤنٹ  کھولا تو اس نے گویا وعدہ کیا کہ میں جسے بھی ادائیگی کا کہوں گا وہ اسے ادائیگی کرے گا ؟  دوسری بات جو اس سے بھی زیادہ اہم ہے وہ یہ ہے کہ "ادائیگی" کس چیز کی ہوتی ہے ؟ مال کی ؟ یا مال کے بجاے ایک اور رسید کی ؟ ایک اور وعدے کی؟  پس یہ بات تو واضح ہوگئی کہ بل آف ایکسچینج کو عقدِ حوالہ سمجھنا غلط ہے ۔ عقد ِ حوالہ میں تینوں فریقوں کی رضامندی ضروری ہوتی ہے جبکہ بل آف ایکسچینج ( اور اسی طرح چیک اور پرونوٹ ) میں تیسرے فریق ، جس نے ادائیگی کرنی ہوتی ہے ، کی رضامندی کی کوئی اہمیت نہیں ہے ۔ پھر یہ کہ عقدِ حوالہ میں دین کی منتقلی ہوتی ہے جبکہ بل آف ایکسچینج میں وعدے ہی منتقل ہوتے رہتے ہیں ۔  ----------------------------- یہاں ایک اور بات کی طرف توجہ دلانی ضروری ہے ۔ فقہاے کرام کہتے ہیں کہ عقدِ حوالہ کے ذریعے "دین ایک ذمے سے دوسرے ذمے کو منتقل" ہوجاتا ہے ۔ اس لیے وہ اسے "توکیل بقبض الدین" (agency for receiving debt)سے مختلف قرار دیتے ہیں ۔ توکیل بقبض الدین سے مراد یہ ہے کہ زید کا دین تھا بکر کے ذمے، تو زید نے اپنے وکیل عمر کو اختیار دیا کہ وہ جاکر زید کی جگہ زید کا دین بکر سے قبضے میں لے لے۔ اس کے برعکس حوالہ میں زید کا جو بکر کے ذمے دین ہوتا ہے وہ اب "عمر کا بکر کے ذمے دین" بن جاتا ہے اور عمر "اپنا دین" وصول کرتا ہے ، نہ کہ زید کا ۔  اگر عمر کا پہلے سے زید کے ذمے دین ہو ، اور زید کا بکر کے ذمے دین ہو ، اور اب زید عمر سے کہے کہ تم میرے بجاے بکر سے اپنا دین وصول کرو ، تو اس پر قانونی سوال یہ پیدا ہوتا ہے کہ عمر کا دین تو زید کے ذمے تھا ، نہ کہ بکر کے ذمے ؛ اسی طرح بکر کے ذمے تو زید کا دین تھا نہ کہ عمر کا ؛ تو پھر عمر دین کا مطالبہ بکر سے کیسے کرسکتا ہے ؟ اسی لیے فقہاے کرام نے قرار دیا کہ اس تحویل ، یا دین کی منتقلی ، کےلیے تینوں فریقوں کی رضامندی ضروری ہوتی ہے۔  اب بل آف ایکسچینج ، چیک اور پرونوٹ تینوں میں دین کی منتقلی ہوتی  ہے ؛ ان میں کوئی بھی "توکیل بقبض الدین " نہیں ہے ؛ اس کے باوجود عقدِ حوالہ کے برعکس ان تینوں میں جس بندے نے ادائیگی کرنی ہے اس کی رضامندی کی کوئی ضرورت نہیں ہوتی ۔ بلکہ payee، یعنی جسے ادائیگی ہونی ہے ، اس کو آگے کسی اور شخص کے نام endorse  کرسکتا ہے اور اب یہ نیا شخص (endorsee)وصولی کا حق دار یعنی payee بن جاتا ہے ۔ پھر یہ نیا payee اسی طرح آگے اسے مزید endorse بھی کرسکتا ہے ۔  بلکہ اس سے بھی آگے بڑھ کر ، payee کو یہ حق بھی حاصل ہے کہ کسی مخصوص شخص کے نام endorse  کرنے کے بجاے " حامل ہذا " (bearer)کے نام endorse کردے اور اس صورت میں جس شخص کے ہاتھ میں بھی یہ وثیقہ ہو تو وہ وصولی کا حق دار ہوگا ۔  یہی چیز بنیاد بنی اس تصور کا جسے اب ہم fiat currency کہتے ہیں ! اس کی تفصیل اگلی پوسٹ میں ہوگی ، ان شاء اللہ ۔لیکن قابل ِ توجہ بات یہ ہے کہ جب تک Negotiable Instruments Act  کو نہ سمجھا جائے ، محض معاشیات کے علم سے fiat currency کے قانونی نتائج کا اندازہ نہیں ہوسکتا ۔ یہی بنیادی وجہ ہے ہمارے "اسلامی بینکاروں " کی اس مقام پر ٹھوکر کھانے کی ۔  --------------------------- نشر مکرّر

##############################
https://www.facebook.com/MMushtaqYusufzai/posts/925916404489751
وکیل اور انتشار! ------------ جسٹس فائز عیسیٰ صاحب کو بتایا کہ پروفیسر ڈاکٹر اقدس نوید ملک، جو اس وقت یونی ورسٹی کے ایکٹنگ پریزیڈنٹ ہیں، دراصل انجنیئرنگ کے پروفیسر ہیں جو اتنے سارے قانون دان حضرات کے درمیان اس وقت تشریف فرما ہیں۔ اس پر قاضی صاحب نے لطیفہ سنایا کہ ایک انجینئر، ایک آرکیٹیکٹ اور ایک وکیل کا اس پر مباحثہ ہوا کہ سب سے قدیم پروفیشن کون سا ہے؟ انجنیئر نے کائنات میں انجنیئرنگ کی کارفرمائی سے استدلال کیا تو آرکیٹکٹ نے کہا پہلے آرکیٹکٹ نے نقشہ سوچا تب انجنیئرنگ نے کمال دکھایا ورنہ اس سے پہلے تو محض انتشار (chaos) تھا۔ اس پر وکیل بول پڑا: Who the hell do you think created all chaos? (تو آپ کا کیا خیال ہے وہ سارا انتشار تھا کس کی وجہ سے ؟!)

##############################
https://www.facebook.com/MMushtaqYusufzai/posts/925519211196137
نہ پہنچنے سے بہتر ہے کہ میں پہنچ ہی جاؤں!

##############################
https://www.facebook.com/MMushtaqYusufzai/posts/926577797756945
د پسرلي علامې راغلې په هره پوله کې بنګړي مات شوې دينهد پسرلي علامې راغلې په هره پوله کې بنګړي مات شوې دينه

##############################
https://www.facebook.com/MMushtaqYusufzai/posts/927025101045548
جسٹس فدا محمد خان صاحب مرحوم کی صاحبزادی نے ان کے شخصی اوصاف کس خوبی سے بیان کیے!

##############################
https://www.facebook.com/MMushtaqYusufzai/posts/926988011049257
برسرِعام پھانسی کی قرارداد ----------------- قومی اسمبلی نے بچوں کے خلاف جنسی تشدد کرنے والے شخص کو برسرِعام پھانسی دینے کی قرارداد کثرتِ راے سے منظور کی ہے۔ اس ضمن میں چند نکات پیشِ خدمت ہیں: 1۔ یہ کہ یہ قرارداد ہے، نہ کہ قانون کا بل۔ دونوں میں بہت بڑا فرق ہے۔ اگر یہ قانون کا بل ہوتا تو یہاں سے منظوری کے بعد اسی سینیٹ میں پیش کیا جاتا، جہاں سے منظوری کے بعد اسے دستخط کےلیے صدر کے پاس بھیجا جاتا اور پھر یہ باقاعدہ قانون بن جاتا۔ ایسا کچھ نہیں ہے۔ یہ قرارداد ہے اور قرارداد اگر اتفاقِ راے سے منظور ہو تو حکومت کےلیے اس پر عمل درآمد ضروری ہوتا ہے لیکن اگر وہ کثرتِ راے سے منظور ہو تو اس کی حیثیت محض ایک تجویز کی ہوتی ہے۔ ایک سفارش، جس پر عمل کرنا بہتر ہوتا ہے، ضروری نہیں۔ 2۔ یہ کہ بچوں کے خلاف جنسی تشدد کے خلاف سزا کا قانون قومی اسمبلی کچھ دن قبل ہی منظور کرچکی ہے جو اب سینیٹ میں زیرِ غور ہے۔ سوال یہ ہے کہ برسرِ عام پھانسی کی شق اس موقع پر کیوں شامل نہیں کی گئی جب قومی اسمبلی میں یہ بل پیش کیا گیا؟ اس کا جواب یہ ہے کہ اس موقع پر سٹینڈنگ کمیٹی میں پیپلز پارٹی کی جانب سے سزاے موت اور برسرعام پھانسی کی سزا کی مخالفت کی گئی تھی۔ سوال یہ ہے کہ پیپلز پارٹی کی مخالفت تو اب بھی موجود ہے اور آج اس نے اس قرارداد کی بھی مخالفت کی ہے، تو پھر پیپلز پارٹی کی مخالفت کا عذر کیا معنی رکھتا ہے؟ 3۔ یہ کہ اگر یہ قرارداد اتفاقِ راے سے منظور ہوئی ہوتی تو حکومت کےلیے ضروری ہوتا کہ قومی اسمبلی سے منظور شدہ قانون میں اس شق کو شامل کرنے کی کوشش کرے اور اس مقصد کےلیے اسے قومی اسمبلی میں دوبارہ لانا ضروری ہوتا۔ اب یہ ضروری نہیں ہے۔  4۔ یہ کہ اگرچہ اس قرارداد کا متن یہ کہتا ہے کہ یہ وزیراعظم کی خواہش ہے لیکن اسے پیش کیا گیا ہے ایک انفرادی قرارداد ہی کی حیثیت سے، خواہ اسے پیش کرنے والا ایک وفاقی وزیر ہی ہو۔ اس لیے بعض دیگر وفاقی وزرا کی جانب سے اس پر تنقید قانوناً جائز ہے۔ حیرت کی بات البتہ یہ ہے کہ وزیراعظم کی خواہش کو ایک وفاقی وزیر باقاعدہ قانونی مسودے کی صورت میں پیش کرنے کے بجاے محض ایک قرارداد کی صورت میں کیوں پیش کررہا ہے؟ 5۔ یہ کہ کیا برسرِ عام پھانسی سے واقعی اس جرم کا تدارک ہوجائے گا، یا اس میں کمی ہوجائے گی، یا نہیں؟ یہ شرعی یا قانونی نہیں بلکہ سماجی سوال ہے۔ ہاں، اگر یہ بات حدود و قصاص کی سزاؤں کے متعلق ہوتی تو یہ یقیناً شرعی سوال ہوتا کہ کیا شرعاً حدود و قصاص کی سزا برسرِ عام دینا ضروری ہے یا نہیں؟ چونکہ یہ حدود یا قصاص کی سزا نہیں ہے، اس لیے اسے برسرِ عام دینے یا نہ دینے پر دونوں جانب سے بات کی جاسکتی ہے اور حکمران کو شرعاً یہ اختیار حاصل ہے کہ وہ شریعت کے نصوص اور قواعدِ عامہ کی حدود کے اندر رہ کر معاشرے سے فساد کے خاتمے کےلیے جو صورت مناسب سمجھے اسے اختیار کرے۔ بہ الفاظِ دیگر ، یہ شریعت کا نہیں بلکہ سیاسہ شرعیہ کا مسئلہ ہے۔ ھذا ما عندی، و العلم عند اللہ!

##############################
https://www.facebook.com/MMushtaqYusufzai/posts/928379247576800
سرخسی اکیڈمی کے زیر اہتمام پہلا ایک روزہ سرٹیفیکیٹ کورس بحمد اللہ بہت کامیاب رہا۔ پاکستان کے قانون طلاق و فسخ کے مسائل پر تفصیلی گفتگو ہوئی۔ تیس شرکا نے، جو سنجیدہ اہل علم تھے اور جن میں  خواتین بھی شامل تھیں، سوال و جواب کی نشست میں خصوصا دلچسپی لی۔ پروگرام کے کامیاب انعقاد پر منتظمین بالخصوص کوآرڈینیٹر جناب سمیع الرحمان خراج تحسین کے مستحق ہیں۔

##############################
https://www.facebook.com/MMushtaqYusufzai/posts/928208524260539
اعتباری شخصیت اور ہمارے اہلِ علم (نشر مکرّر) ........... شخص اعتباری کے فہم میں ہمارے اہل علم کو کئی مسائل درپیش ہیں. ایک بزرگ اسے اجتماعیت کی ارتقائی شکل قرار دے کر کہتے ہیں کہ شخص اعتباری کی تمثیل کوئی شخص حقیقی ہی کررہا ہوتا ہے عرض کیا ایسا نہیں ہے. قانونا پوزیشن مختلف ہے. اس لیے خوش گمانی سے پرہیز بہتر ہے. شخص اعتباری اجتماعیت کی ترقی یافتہ نہیں بلکہ بگڑی ہوئی شکل ہے. دوسری بات جو زیادہ اہم ہے یہ ہے کہ شخص حقیقی شخص اعتباری کی تمثیل نہیں کرتا بلکہ قانونا شخص حقیقی شخص اعتباری کا وکیل اور اس کے ہاتھ میں آلہ ہوتا ہے اور طرفہ تماشا یہ ہے کہ حقیقتا شخص حقیقی شخص اعتباری کے پردے کے پیچھے چھپ کر قانونی کارروائی اور ذمہ داری سے بچ جاتا ہے.  فتامّل!

##############################
https://web.facebook.com/MMushtaqYusufzai/posts/904325833315475
ایران پر مزید پابندیاں؟  بس؟ ٹھس!ایران پر مزید پابندیاں؟  بس؟ ٹھس!

##############################
https://web.facebook.com/MMushtaqYusufzai/posts/904324519982273
یہ ٹرمپ کا لہجہ اتنا شکست خوردہ کیوں ہے؟ آج وہ ناچ ناچ کر اور منہ بگاڑ بگاڑ کر بات کیوں نہیں رہا؟یہ ٹرمپ کا لہجہ اتنا شکست خوردہ کیوں ہے؟ آج وہ ناچ ناچ کر اور منہ بگاڑ بگاڑ کر بات کیوں نہیں رہا؟

##############################
https://web.facebook.com/MMushtaqYusufzai/posts/903460363402022
ڈاکٹرز، مریض، ٹسٹ اور لیبارٹری ------------------------------- ایک سٹکر کچھ عرصہ قبل سوشل میڈیا پر مشہور ہوا تھا اور حسب روایت گھوم پھر کر کچھ عرصے بعد دوبارہ مشہور ہونے لگا ہے۔ اس سٹکر میں کہا گیا ہے کہ پاکستانیوں کے ٹسٹ کلیئر آئیں تو کہتے ہیں کہ ویسے ہی پیسے ضائع کردیے ہیں۔ ہمارے ایک نہایت محترم ڈاکٹر دوست نے بھی اسے شیئر کیا تو ہم نے عرض کیا:  بات اصل میں پاکستانی ڈاکٹرز کے مزاج کی ہے جو طبی اخلاقیات کی دھجیاں بکھیرتے ہوئے غیر ضروری ٹسٹ لکھتے اور اپنے کمیشن والی لیبارٹریوں سے ہی ٹسٹ کروانے پر مجبور کرتے ہیں۔ ایسے میں بے چارہ یہ نہ کہے تو کیا کہے؟ یاد رکھیے کہ کون سے ٹسٹ کرائے جائیں اور کون سے نہ کرائے جائیں، یہ فیصلہ ڈاکٹر کا نہیں، مریض کا ہوتا ہے۔ ڈاکٹر کی ذمہ داری ہے کہ اسے ٹسٹ کی ضرورت، نہ کرنے کے نقصانات اور کرنے کی صورت میں سائڈ ایفیکٹس سمجھائے، اسے متبادل صورتوں کے بارے میں آگاہی دے، اور اس کی رضامندی حاصل کرے۔ ------------------------- نشر مکرر

##############################
https://web.facebook.com/MMushtaqYusufzai/posts/903444983403560
افواجِ پاکستان کے قوانین میں ترامیم: کیا کرنا باقی ہے؟ ----------------------- موجودہ ترامیم جو قومی اسمبلی نے منظور کی ہیں، ان کا تعلق بنیادی طور پر سربراہ کے تقرر، دوبارہ تقرری اور مدتِ ملازمت میں توسیع نیز ریٹائرمنٹ کی عمر کی تحدید سے ہے۔ ایک اہم سوال جس کا نہ ٹی وی اینکرز ذکر کررہے ہیں، نہ ہی سوشل میڈیا پر اس پر کچھ بحث دیکھنے میں آئی، یہ ہے کہ کیا سپریم کورٹ نے صرف اسی مقصد کےلیے ترمیم کا حکم دیا تھا یا ابھی مزید ترامیم کی بھی ضرورت ہے؟

##############################
https://web.facebook.com/MMushtaqYusufzai/posts/902453973502661
تجدید یا پرانی شراب اور وہ بھی پرانی بوتل میں ہی؟ ----------------------- (یہ تحریر کوئی ڈیڑھ سال قبل لکھی تھی لیکن آج پھر شیئر کررہا ہوں کیونکہ اس میں مذکور محفل کی ایک تصویر علی سلمان بھائی نے شیئر کی ہے جس نے پھر یہ کہانی یاد دلا دی ہے۔) ----------------------- برادر محترم جناب عمار خان ناصر صاحب نے عارضی نکاح کے مسئلے پر مسلسل کئی پوسٹس لکھی ہیں۔ کئی احباب اس پر میری راے چاہتے ہیں۔ مختصراً عرض یہ ہے کہ انھوں نے کوئی نیا کٹا نہیں کھولا۔ وہ بحث جو چودہ صدیوں سے چلی آرہی ہے، اسی میں سے ایک راے چن کر آپ کے سامنے رکھی ہے۔ نہ ہی اس میں کوئی نئی دلیل ہے، نہ ہی کوئی نیا دعوی۔ اس میں کوئی بھی دلیل ایسی نہیں جس کے جواب میں تفصیلی تردید نہ کی گئی ہو۔ پھر اس تفصیلی تردید میں بھی کوئی ایسی بات نہیں جس کے جواب میں اس موقف کے قائلین نے اپنی جانب سے جواب دینے کی کوشش نہ کی ہو۔ اس بحث کے ہر فریق کی ہر دلیل پر دوسری جانب سے کوئی تردیدیا تاویل موجود ہے۔ اس سارے مواد کا جائزہ لے چکنے کے بعد ہر فریق نے اپنے اپنے اصولی نظام کے مطابق جس موقف کو صحیح سمجھا ہے اسے اختیار کیا ہے اور دوسرے موقف/مواقف کے دلائل کی تردید یا تاویل کی ہے۔ عمار صاحب کی تحاریر میں کوئی ایک بھی دلیل مجھے ایسی نہیں مل سکی جو نئی ہو ۔ اس لیے مجھے اس مخصوص مسئلے پر ان کے موقف کے بجاے ان کے "تجدید" کے پروجیکٹ کی فکر پڑ گئی ہے۔ اگر تجدید اسی کا نام ہے کہ پرانی بوتل میں پرانی ہی شراب پیش کی جائے تو صرف جدید لیبل لگانے سے اسے جدید کیسے سمجھا جاسکتا ہے؟  ہمارے استاد محترم پروفیسر عمران احسن خان نیازی کا کہنا ہے کہ فقہاے کرام نے نصوص کی تعبیر (جسے اصول فقہ کی اصطلاح میں "بیان" کہا جاتا ہے) میں جو مواقف اختیار کیے ہیں، ان میں کوئی نیا موقف اختیار کرنے کی گنجائش نہ ہونے کے برابر ہے؛ بالعموم آپ کو پہلے سے موجود مواقف میں ہی کوئی موقف اختیار کرنا پڑتا ہے اور پھر اس موقف کے بظاہر خلاف جانے والے دلائل کی تاویل یا تردید کا راستہ اختیار کرنا پڑتا ہے ، اور یہ سارا کچھ پہلے ہی بارہا ہوا ہے۔ اسی طرح نصوص میں مذکور احکام کو "قیاس" کے ذریعے نئے مسائل تک وسعت دینے کا کام بھی فقہاے کرام نے اس تفصیل اور مہارت سے کیا ہے کہ پہلے ہی سے موجود مواقف میں کوئی ایک موقف اختیار کرنے کے سوا گنجائش بہت ہی کم رہتی ہے۔ نیازی صاحب کا موقف ہے کہ بیان اور قیاس کے بعد کا جو مرحلہ ہے، یعنی شریعت کے قواعدِ عامہ کے ذریعے نئے مسائل کا حکم تلاش کرنا ، یہی کرنے کا اصل کام ہے لیکن ہمارے دور میں تجدیداور اجتہاد کے نام پر اٹھایا جانے والا سارا غلغلہ صرف نصوص کی "تعبیرِ نو" تک ہی محدود رہ گیا ہے اور اس وجہ سے ساری کاوش محض ایک futile exercise  بن کے رہ گئی ہے۔  یہی مسئلہ ہم "تجدید" ، "تجدد" ، "اجتہاد" اور "ریفارمیشن" کے قائلین کے سامنے اکثر رکھتے رہتے ہیں۔ ایک واقعے کا ذکر غالباً نامناسب نہیں ہوگا۔  2013ء میں نیازی صاحب نے مجھے کہا کہ ایک صاحب کی خواہش ہے کہ پاکستان میں دینی مسائل پر جو مباحثہ ہورہا ہے اسے فقہی مباحثے کے بجاے اصولی مباحثے کی صورت دی جائے اور اس لیے وہ چاہتے ہیں کہ پاکستان میں جو اہم اصولی مناہج پائے جاتے ہیں ان کے علم برداروں کے درمیان ایک مکالمہ کرایا جائے۔ چنانچہ انھوں نے دیوبندی، بریلوی، اہل حدیث اور شیعہ اہلِ علم کے علاوہ غامدی صاحب کے حلقے سے اور نیازی صاحب کے شاگردوں میں سے کسی کو چننے کا ارادہ کیا۔ یہ محفل دسمبر 2013ء میں مریدکے میں پاکستان کرکٹ بورڈ کے ریسٹ ہاؤس میں منعقد ہوئی۔ غامدی صاحب کے حلقے سے جناب ساجد حمید صاحب نے شرکت کی اور جناب آصف افتخار صاحب نے بیرون ملک موجودگی کی وجہ سے سکائپ پر شرکت کی ۔ نیازی صاحب کے شاگردوں میں سے راقم، احمد خالد حاتم اور پیر خضر حیات نے شرکت کی ۔ دیگر اہلِ علم میں مفتی محمد زاہد صاحب، مفتی ابراہیم قادری ، مفتی فیصل جاپان والا وغیرہ شامل تھے۔ ممتاز اہلِ علم جناب ڈاکٹر خالد مسعود صاحب اور ڈاکٹر محسن نقوی صاحب کو پروگرام موڈریٹ کرنے کی ذمہ داری دی گئی۔ (دوستوں سے از راہِ تفنن میں کہا کرتا تھا کہ خالد مسعود صاحب کو سنیوں کے محسن نقوی اور محسن نقوی صاحب کو شیعوں کے خالد مسعود سمجھ لیجیے۔)   خالد مسعود صاحب اور محسن نقوی صاحب اس راے کے قائل تھے کہ نئے اصول فقہ کی تشکیل کی ضرورت ہے۔ غامدی صاحب کا حلقہ بھی اسی کا قائل تھا۔ نیازی صاحب کے مکتبِ فکر کی راے یہ تھی کہ نئے اصول فقہ کی کوئی ضرورت نہیں بلکہ پہلے سے موجود اصولوں پر نئے مسائل کی تخریج کرکے نہ صرف بہترین حل پیش کیا جاسکتا ہے بلکہ یہ حل پہلے سے موجود قانونی نظام کے ساتھ ہم آہنگی کی وجہ سے بہ آسانی قابلِ تنفیذ بھی ہوگا۔ ہم نے یہ بھی کہا کہ کوئی نیا اصول بنانے سے کسی کو روکا نہیں جاسکتا لیکن اس کے لیے ضروری یہ ہوگا کہ وہ پہلے سے موجود اصولوں کے ساتھ ہم آہنگی (compatibility) کا ٹسٹ پاس کرسکے۔ مزید یہ کہا کہ کوئی نیا مکتبِ فکر بنانے (یعنی اجتہادِ مطلق) سے بھی ہم کسی کو نہیں روکتے لیکن مولانا مودودی کے الفاظ میں یہ دعوے کا نہیں کردکھانے کا کام ہے۔ اس لیے ادھر ادھر سے اصول اور جزئیات اکٹھی کرکے اور کہیں دیگر نظام ہاے قوانین سے تصورات اٹھا کر اکٹھا کرنے سے اچار تو بن سکتا ہے لیکن اسے قانونی نظام یا فقہی مذہب نہیں کہا جاسکتا۔ یہ بھی ہم نے واضح کیا کہ نئے فقہی مذہب یا مکتبِ فکر کی تشکیل کوئی آسان کام نہیں ؛ قطرے کے گہر بننے تک یا زلف کے سر ہونے تک کئی مراحل ہوتے ہیں جو نہایت صبر آزما ہوتے ہیں ۔ مثال کے طور پر ہم نے اس طرف توجہ دلائی کہ صرف اتمامِ حجت کے اصول کو ہی دیکھیے کہ مولانا فراہی سے مولانا اصلاحی، مولانا اصلاحی سے جناب غامدی اور پھر جناب غامدی سے چوتھی نسل تک جاتے جاتے اس کی کیا صورت بن گئی ہے!  ایک دن کے مباحثے کے بعد معلوم ہوا کہ کوئی تیسرا موقف نہیں بلکہ مباحثے کے شرکا انھی دو میں سے کسی ایک موقف کو اختیار کررہے ہیں۔ بلکہ زیادہ صراحت سے کہنے دیں تو سواے مفتی ابراہیم قادری صاحب کے، باقی سارے لوگ بھی لائن کراس کرکے دوسری طرف ہوگئے تھے اور اس مباحثے نے Us versus Them  کی صورت اختیار کرلی تھی۔  پروگرام کے اختتام پر میں نے عرض کیا کہ اگر اس مباحثے کو اگلے مرحلے تک لے جانے کا ارادہ ہے تو بجاے اس کے کہ ہم ان مسائل پر گفتگو کریں جو نصوص میں مذکور ہیں اور پھر نصوص کی "تعبیرِ نو" کی ضرورت یا عدم ضرورت پر مباحثۃ کریں، مناسب یہ ہوگا کہ کسی ایسے موضوع کا انتخاب کیا جائے جو نصوص میں مذکور نہ ہو، جو ان امور میں ہو جہاں غامدی صاحب کے الفاظ میں "شریعت خاموش ہو"، اور پھر دکھایا جائے کہ ہمارے منہج پر اس مسئلے کا حل کیا نکلتا ہے اور "نئے اصولوں" کے علم برداروں کے منہج پر کیا موقف سامنے آتا ہے؟  چند مہینوں کے بعد اس مباحثے کے شرکا میں سے چیدہ لوگوں کو (اور کچھ نئے لوگوں کو جن میں عمار صاحب بھی تھے) اسلام آباد میں دوسری نشست کےلیے بلایا گیا ۔ ایک دن کے مباحثے کے اختتام پر میں نے کہا پہیہ دوبارہ ایجاد کرنے کی کیا ضرورت ہے؟ یہ تو وہی باتیں ہیں جن پر  ہم پچھلی دفعہ تفصیل سے اپنا اپنا موقف بیان کرچکے ہیں۔ اس لیے دائرے میں سفر کے بجاے بہتر یہ ہوگا کہ ہم اپنے اپنے منہج پر ہی چلتے رہیں۔ پروگرام کے منتظمین نے بہت کوشش کی کہ تیسرے مرحلے میں بھی میں شرکت کرسکوں لیکن میں نے معذرت کرلی ۔  تو ، دوستو، عارضی نکاح کے بجاے اس سے کہیں بڑے مسئلے پر توجہ کیجیے: "نئے اصول فقہ کی تشکیل" ، "نئے فقہی مذہب کی تشکیل" ۔ پرانی بوتل میں پرانی شراب ہی دینے سے کیا فائدہ؟ لیبل تبدیل کرنے سے وہ نئی تو نہیں ہوجائے گی۔ مولانا مودودی کے الفاظ یاد کیجیے: تجدید دعوے کا نہیں، کردکھانے کا کام ہے۔

##############################
https://web.facebook.com/MMushtaqYusufzai/posts/920736335007758
بہت بہت شکریہ، جناب ڈاکٹر محمد شہباز منج صاحب ۔ جزاک اللہ خیرا

##############################
https://web.facebook.com/MMushtaqYusufzai/posts/920350188379706
زہ گلچین نہ یم، یارانو، خو سہ چل دے چہ سپرلے رازی نو گوتے می تخنیگی (اباسینؔ)زہ گلچین نہ یم، یارانو، خو سہ چل دے چہ سپرلے رازی نو گوتے می تخنیگی (اباسینؔ)

##############################
https://web.facebook.com/MMushtaqYusufzai/posts/920108888403836
قانون میں مولویوں کی وجہ سے مسائل زیادہ ہیں یا سیکولرز کی وجہ سے؟ ---------------------- آج ایک جج صاحب نے بحث کے دوران میں کہا کہ پاکستان میں مولویوں سے لوگ بہت ڈرتے ہیں اور اس وجہ سے قانون میں فلاں فلاں مسئلے ہیں۔ میں نے کہا پہلے اس فلاں فلاں مسئلے پر بات کرلیتے ہیں، اس کے بعد بتاؤں گا کہ مولویوں کی وجہ سے مسائل زیادہ ہیں یا سیکولرز کی وجہ سے؟ چنانچہ فلاں فلاں مسائل کی وضاحت کے بعد میں نے عرض کیا: اب آئیے مولویوں کی جانب سے دباؤ کے مسئلے کی طرف۔ تو مولویوں کا دباؤ سب سے زیادہ آشکارا ہوتا ہے تعزیرات پاکستان کی دفعہ 295 سی، یعنی توہینِ رسالت کی سزا، کے معاملے میں لیکن آپ دیکھیں کہ مولویوں کا جتنا بھی خوف، دبدبہ، دباؤ، شور، ہنگامہ، وغیرہ تھا، وہ جنرل مشرف کو "پروسیجرل قانون" میں ایسی تبدیلیاں لانے سے نہیں روک سکا جس کے بعد توہینِ رسالت کی سزا کا یہ قانون عملاً غیرمؤثر ہوگیا ہے۔ اس کے باوجود جب اس قانون کے تحت سزا ہوجاتی ہے تو کیسے آپ کی پوری ریاستی مشینری اس سزا کو کالعدم کردینے کےلیے کھڑی ہوجاتی ہے اور مولویوں کا خوف آپ کو نہیں روک پاتا۔ دوسری طرف ایک قانون ایسا ہے، مسلم فیملی لاز آرڈی نینس، جس کے خلاف مولوی پچھلے پچاس سال سے چیخ رہے ہیں کہ یہ اسلام کے خلاف ہے، یہ شریعت سے متصادم ہے، یہ غیر اسلامی ہے۔ نہ صرف مولوی بلکہ پشاور ہائی کورٹ کی شریعت بینچ نے بھی اس کی ایک دفعہ کو 1980ء میں غیر اسلامی قرار دیا تو آپ کی سپریم کورٹ نے "تکینیکی بنیادوں پر"، نہ کہ دلائل کی بنیاد پر، اس فیصلے کو ختم کردیا۔ پھر 1987ء میں سندھ ہائی کورٹ نے اس کی ایک اور دفعہ کے خلاف فیصلہ دیا تو پھر آپ کی سپریم کورٹ نے "تکنیکی بنیادوں پر" وہ فیصلہ ختم کردیا۔ پھر 1999ء میں وفاقی شرعی عدالت نے اس قانون کی چند دفعات کے خلاف فیصلہ دیا تو اس کے خلاف اپیل 20 سال سے سپریم کورٹ میں زیر التوا ہے اور آج تک اس کی ایک دفعہ بھی سماعت نہیں ہوسکی۔ چنانچہ یہ قانون پچھلے بیس سال سے صرف اس وجہ سے نافذ ہے کہ سپریم کورٹ اس کے خلاف اپیل کی سماعت نہیں کررہی۔ اور تو اور، پارلیمنٹ کے سامنے سرکاری دستاویز میں وزیر قانون اعتراف کرتا ہے کہ اس قانون پر پاکستان میں عموماً عمل نہیں ہوتا اور یہ کہ اس کی وجہ سے خواتین کو یہ یہ مسائل پیدا ہوئے ہیں لیکن اس کے باوجود وہی وزیر قانون اس قانون کو تبدیل کرنے کے بجاے حدود قوانین کی تبدیلی کا مسودہ پیش کردیتا ہے اور پارلیمنٹ اسے منظور بھی کردیتی ہے!  یہ ایسا قانون ہے جسے جنرل ایوب خان نے مارشل لا کے جبر کے ذریعے نافذ کیا لیکن کوئی جمہوریت کا چیمپین لکھاری اسے "ڈکٹیٹر کا قانون" قرار دے کر اس کے خلاف واویلا نہیں کرتا۔ یہ ایسا قانون ہے جسے جنرل ضیاء کی انتہا پسند اسلامیت کے دور میں بھی تبدیل کرنے کی ساری کوششیں ناکام بنائی گئیں۔ سوال یہ ہے کہ 97٪ فی صد مسلمان آبادی کے اس ملک میں نکاح، طلاق اور میراث کے امور میں اسلامی شریعت سے صراحتاً متصادم قانون کیسے جبراً نافذ کیا گیا ہے؟ نہ صرف نافذ کیا گیا ہے، بلکہ اس میں تبدیلی کا نہ پارلیمنٹ سوچ سکتی ہے، نہ عدالت اسے ہاتھ لگاسکتی ہے۔  یہ مٹھی بھر سیکولر عناصر آخر کیسے اتنا جبر کرسکتے ہیں؟  اگر پاکستانی قانونی نظام کا کوئی taboo ہے جسے چھیڑنے کا رسک کوئی نہیں لے سکتا، تو وہ توہینِ رسالت کی سزا کا قانون نہیں بلکہ مسلم فیملی لاز آرڈی نینس ہے!

##############################
https://web.facebook.com/MMushtaqYusufzai/posts/919764268438298
ملائشیا کے سفیر عزت مآب جناب اکرام محمد ابراہیم سے ملاقات میں شریعہ اکیڈمی کے تعارف کے علاوہ باہمی دلچسپی کے امور پر بہت مفید گفتگو رہی۔

##############################
https://web.facebook.com/MMushtaqYusufzai/posts/919679291780129
برسرعام سزا کی تجویز پر قومی کمیشن براے حقوقِ انسانی کا موقف  --------------------------------------- سانحۂ قصور کے بعد سینیٹ میں پرائیویٹ ممبر بل کے طور قانون کا ایک مسودہ اس وقت زیرغور ہے جس میں یہ تجویز کیا گیا ہے کہ اگر کسی بچے/بچی کو اغوا اور قتل یا زخمی کیا گیا تو مجرم کو سزاے موت برسرعام دی جائے (by hanging publicly)۔  اس وقت میں اس تجویز کے حق میں یا اس کے خلاف دلیل نہیں دینا چاہتا بلکہ اس تجویز پر ہمارے قومی کمیشن براے حقوقِ انسانی نے جو موقف اختیار کیا ہے اس کا تجزیہ پیش کرنا چاہتا ہوں۔ کمیشن کا یہ موقف ہمارے دوست جناب عطاء المصطفیٰ صاحب کی وال پر دستیاب ہے۔  کمیشن نے اپنے موقف کو جو عنوان دیا ہے وہ بہت اہم ہے: 'برسرعام پھانسی دینے کی سزا کا جواز'۔ یہ عنوان بتا رہا ہے کہ کمیشن کے پاس جواز و عدم جواز کا فیصلہ کرنے کےلیے کوئی مستند اور حتمی معیار ہے جس پر پرکھ کر وہ ہمیں بتائے گا کہ یہ عمل جائز ہے یا نہیں۔ اس عنوان سے اگر کسی نے یہ تاثر لیا کہ جواز و عدم جواز کا فیصلہ ملکی قانون پر کیا جائے گا، تو یہ تاثر غلط ہے (پشتو محاورے کے مطابق یہ تاثر لینے والے شخص کو 'اپنا ٹٹو سائے میں باندھ کر رکھنا چاہیے)۔ کمیشن کا معیار کچھ اور ہے۔ اس پر آگے بحث کریں گے۔  کمیشن نے اس مجوزہ قانون پر بحث میں پہلے تو یہ ذکر کیا ہے کہ معاصر دنیا میں سزاے موت کے نو طریقے رائج ہیں : پھانسی ، فائرنگ سکواڈ ، شوٹنگ، سر قلم کرنا ، زہر کا انجکشن، سنگ ساری ، گیس چیمبر، بجلی کا کرنٹ اور نامعلوم بلندی سے گرانا۔ اس کے بعد بتایا ہے کہ سب سے زیادہ مستعمل طریقہ پھانسی کا ہے جو پاکستان سمیت ساٹھ ممالک میں رائج ہے ۔  اس کے بعد کمیشن نے مجوزہ قانون کا تجزیہ شروع کیا ہے اور اس قانون پر درج ذیل چار اعتراضات کیے ہیں:  1۔ یہ کہ اگر یہ قانون بنایا گیا تو اس سے بین الاقوامی میثاق براے شہری وسیاسی حقوق کی دفعات 6 اور 7 اور تشدد پر پابندی کے معاہدے کی دفعہ 15 کی خلاف ورزی ہوگی  2۔ یہ کہ یہ پاکستان کے اس وعدے کی بھی خلاف ورزی بھی ہوگی جو اس نے 2017ء میں کی ہے کہ وہ ان قوانین پر نظرثانی کرے گا جن میں سزاے موت مقرر کی گئی ہے۔  3۔ یہ کہ اس سے پاکستان کے قومی مفاد کو بھی سخت نقصان پہنچے گا کیونکہ یوروپین یونین نے پہلے ہی پاکستانی حکومت پر زور ڈالا ہے کہ جی ایس پی پلس کی حیثیت کے حصول کے لیے ضروری ہوگا کہ وہ ان قوانین پر نظرثانی کرے جن میں سزاے موت مقرر کی گئی ہے اور ان کی تعداد میں کمی کردے۔  4۔ یہ کہ سزاے موت دینے کےلیے برسرعام پھانسی دینے کا طریقہ ظالمانہ ہے اور اہانت آمیز سلوک اور سزا میں شامل ہے جو اقوامِ متحدہ کی کمیٹی براے حقوقِ انسانی کے عمومی تبصرہ نمبر 20 کے خلاف ہے ۔  اس آخری نکتے کےلیے درج ذیل دلائل کے ذریعے یہ ثابت کرنے کی کوشش کی گئی ہے کہ اس جرم پر سزاے موت دینے سے پاکستان حقوقِ انسانی کے بین الاقوامی کی خلاف ورزی کا مرتکب ہوگا :  1۔ یہ کہ اگرچہ شہری وانسانی حقوق کے بین الاقوامی میثاق کی دفعہ 6 کی ذیلی دفعہ 2 میں سزاے موت کی اجازت دی گئی ہے لیکن حقوقِ انسانی کے قانون کے مسلمہ اصولوں کی روشنی میں یہ بات طے شدہ سمجھی جاتی ہے کہ یہ سزا صرف "انتہائی سنگین جرائم" پر دی جانی چاہیے۔  2۔ یہ کہ جہاں تفتیش اور شہادتیں اکٹھے کرنے کے طریقِ کار ابھی ارتقائی مراحل میں ہوں ، وہاں سزاے موت دیے جانے میں یہ امکان رہتا ہے کہ سزا غلط شخص کو دی جائے ۔  3۔ سزاے موت سے دو بنیادی انسانی حقوق کی خلاف ورزی ہوتی ہے: زندگی کا حق اور تشدد سے محفوظ زندہ رہنے کا حق ۔  4۔ شہری و سیاسی حقوق کے بین الاقوامی میثاق کے ساتھ ملحق کیا گیا دوسرا اختیاری معاہدہ صراحتاً سزاے موت پر پابندی عائد کرتا ہے ۔  ان دلائل کی روشنی میں کمیشن نے مجوزہ قانون کو شہری و سیاسی حقوق کے بین الاقوامی میثاق سے متصادم قرار دیا ۔  اس کے بعد برسرعام سزاے موت  دینے کی تجویز کو حقوقِ انسانی کے قانون سے متصادم قرار دینے کےلیے درج ذیل دلائل دیے گئے:  1۔ یہ کہ جن لوگوں کو سزاے موت دی جاتی ہے ان کا یہ مسلمہ حق ہے کہ یہ سزا دیتے وقت انھیں کم سے کم تکلیف دی جائے ۔  2۔ یہ کہ اقوامِ متحدہ کی کمیٹی براے حقوقِ انسانی نے لازم کیا ہے کہ اگر سزاے موت دینی ہی ہے تو ایسا کرتے ہوئے کم سے کم جسمانی اور ذہنی تکلیف دی جائے۔  3۔ یہ کہ تشدد کے متعلق اقوامِ متحدہ کے خصوصی رپورٹر نے قرار دیا ہے کہ اگر انسانی جسم سے ہاتھ یا پیر کاٹنا ظالمانہ ، غیر انسانی اور اہانت آمیز سزا ہے تو سر قلم کرنے کو تو بدرجۂ اولی ایسا ہی قرار دیا جائے گااور اگر اس سے بدرجہا کم سزا ، جیسے کولہوں پر دس کوڑے مارنا، حقوقِ انسانی کے قانون کی رو سے قطعاً ممنوع ہے تو پھانسی اور دیگر طریقوں کو کیسے جائز سمجھا جاسکتا ہے؟  4۔ یوگنڈا کی سپریم کورٹ نے اپنے فیصلے میں پھانسی کی سزا کو غیرانسانی اور اہانت آمیز سزا قرار دیا ہے۔  5۔ پاکستان کی سپریم کورٹ نے 1994ء میں اپنے ایک فیصلے میں قرار دیا تھا کہ برسرعام پھانسی کی سزا دینا یا کوئی اور سزا دینا حقوقِ انسانی کے بین الاقوامی قانون اور خود پاکستان کے دستور میں مذکور بنیادی حقوق کے خلاف ہے۔  اس کے بعد کمیشن نے اس بات کی طرف توجہ کی ہے کہ مجوزہ قانون میں اس قانون کا مقصد یہ ذکر کیا گیا ہے کہ آئندہ کوئی ایسا سنگین جرم نہ کرسکے۔ تاہم کمیشن نے اس مقصد سے اتفاق نہیں کیا اور قرار دیا کہ دنیا 'عبرت' سے 'اصلاح' کی طرف آچکی ہے ۔  آخر میں کمیشن نے یاد دلایا ہے کہ حقوقِ انسانی کی کمیٹی اور تشدد کے متعلق کمیٹی دونوں نے 2017ء میں پاکستان سے سزاے موت پر دوبارہ پابندی لگانے کا مطالبہ کیا ہے اور اگر اب ایک اور سزاے موت دی گئی تو ان یاددہانیوں کی بھی خلاف ورزی ہوگی ۔   کمیشن نے آخر میں نتیجۂ بحث کے طور پر ذکر کیا ہے کہ دسمبر 2014ء کے بعد سے ، جب سزاے موت پر عائد کی گئی عارضی پابندی اٹھالی گئی، سیکڑوں لوگوں کو سزاے موت دی جاچکی ہے لیکن اس کے باوجود بچوں کے اغوااور ان کے ساتھ زیادتی کے واقعات رونما ہوئے ہیں اور یہ فرض کرنا غلط ہوگا کہ ایک اور سزاے موت سے ان واقعات میں کمی واقع ہوگی ۔ اس لیے زینب اور اس کی طرح کے دیگر بچوں کےلیے ہماری ذمہ داری یہ ہے کہ جذباتی ردعمل کے بجاے تفصیلی اصلاحی اقدامات کریں تاکہ آئندہ بچوں کو جنسی زیادتی سے بچایا جاسکے۔  اتنی تفصیل سے کمیشن کا موقف میں نے اس لیے پیش کیا کہ ہمارے ان احباب کے سامنے ، جو سادہ دلی سے یہ سمجھ رہے ہیں کہ 'زبا بالجبر' کو 'حرابہ' قرار دینے سے مسئلہ ہوجائے گا، 'حقوقِ انسانی' کے ڈسکورس کی حقیقت واضح ہوسکے:  لیھلک من ھلک عن بینۃ ، و یحیٰ من حی عن بینۃ۔ ------------------- نشر مکرّر

##############################
https://web.facebook.com/MMushtaqYusufzai/posts/919029855178406
زنا بالجبرکی بحث میں اہل المورد کی غلطی : احمد بلال صاحب کی خدمت میں  ( دو سال قبل کی یہ تحریر ہم شیئر نہ کرتے اگر محترم ڈاکٹر عرفان صاحب نے احمد بلال صاحب کی تحریر شیئر نہ کی ہوتی۔ اس لیے ہم بھی "گاہے گاہے بازخواں ایں قصۂ پارینہ را" پر عمل یرا ہونے پر مجبور ہیں۔) ---------------------------------------------- ہمیں توقع تھی کہ اس موضوع پر ہم نے جتنی تفصیل سے غامدی صاحب کے متبعین کی غلط فہمیوں پر بحث کی ہے اس کے بعد کسی نئی غلط فہمی کےلیے کوئی گنجائش باقی نہیں ہوگی لیکن لگتا ہے کہ ابھی بہت لمبا سفر باقی ہے۔ جناب احمد بلال صاحبِ علم ہیں اور ان سے بالخصوص یہ توقع تھی کہ ان کےلیے فقہاے کرام کے موقف کے بارے میں کوئی ابہام باقی نہیں رہا ہوگا ۔ اپنے تفصیلی مضمون کی ابتدا انھوں نے اسی نکتے سے کی جو ہمارے نزدیک اس ساری غلط فہمی کی جڑ کاٹ دیتی ہے لیکن اس کے باوجود وہ یہ سرا چھوڑ کر کسی اور طرف چلے جاتے ہیں اور اسی وجہ سے ان کےلیے گتھی سلجھنے کے بجاے مزید الجھ جاتی ہے۔  ----------------------- ڈور کو سلجھا رہے ہیں اور سرا ملتا نہیں!  ----------------------- پہلے یہ نکتہ خود ان کے الفاظ میں ملاحظہ کیجیے۔ اس کے بعد آگے کی بحث کریں گے۔ وہ فرماتے ہیں :  "کسی عورت کی عصمت دری، یا عوام کی زبان میں عزت لوٹ لینے کے جرم کو ہمارے شریعت پر مبنی قانونی مسودات زنا بالجبر کی اصطلاح سے تعبیر کرتے ہیں۔ اس اصطلاح میں نقائص ہیں اور یہ ہماری روایتی فقہ میں بھی اسی طرح موجود نہیں، اس لیے اس کی جگہ کوئی دوسری اور بہتر 'Umbrella term' وضع و اختیار کرنے میں کوئی قباحت نہیں۔ پھر مردوں، کم سن بچے بچیوں کو بھی اس کی مختلف صورتوں میں شامل تصور کرنا عقلی اقتصاءات کا تقاضا ہے۔" یہاں پہلی بات نوٹ کرنے کی یہ ہے کہ "زنا بالجبر" کی اصطلاح کے متعلق ان کا بنیادی مفروضہ ہی غلط ہے۔ ہم بالتفصیل واضح کرچکے ہیں کہ یہ اصطلاح "ہماری شریعت پر مبنی قانونی مسودات" نے تخلیق نہیں کی بلکہ دراصل یہ انگریزوں کے دیے گئے قانون، مجموعۂ تعزیراتِ ہند، میں بنائے گئے جرم rape کا اردو ترجمہ ہے۔ جب ریپ کی دفعات حدود قوانین 1979ء کے ذریعے ختم کی گئیں تو ان نئے قوانین میں ریپ کی جگہ زنا بالجبر کی اصطلاح ہی استعمال کی گئی۔ اصلاً یہ اصطلاح "ہماری شریعت" سے نہیں آئی بلکہ انگریزوں کے قانون سے آئی ہے جسے "ہماری شریعت پر مبنی قانونی مسودات" میں بھی جگہ دی گئی، اور یہ بہت بڑی غلطی تھی لیکن براہ کرم اس غلطی کو "ہماری شریعت" کی طرف منسوب نہ کیا جائے۔ دوسری بات یہ ہے کہ وہ نہ صرف یہ مانتے ہیں کہ "اس اصطلاح میں نقائص ہیں" بلکہ یہ بھی مانتے ہیں کہ "اور یہ ہماری روایتی فقہ میں بھی اسی طرح موجود نہیں"۔ اس کے باوجود وہ اپنی اگلی ساری بحث اس مفروضے پر کرتے ہیں کہ فقہاے کرام نے "زنا بالجبر" کے احکام کو "زنا بالرضا" کے احکام پر "قیاس" کیا ہے۔ فیا للعجب! اس مفروضے کی غلطی ہم تفصیل سے واضح کرچکے ہیں لیکن چونکہ احمد بلال صاحب نے پھر یہ نکتہ بڑے زور و شور سے اٹھایا ہے، اس لیے ہم بھی مجبوراً آگے چند نکات اس غلط فہمی کے ازالے کی کوشش میں ذکر کریں گے۔ تیسری بات یہ ہے کہ وہ یہ مانتے ہیں کہ جنسی تشدد کی کئی دیگر اقسام سرے سے اس اصطلاح کی تعریف میں آتے ہی نہیں لیکن اس کے باوجود وہ اس بنیادی سوال پر غور کرنے کےلیے تیار نہیں ہوتے کہ پھر اس ناقص اصطلاح اور ناقص تصور کے بجاے مسئلے کو جڑ سے کیوں نہ پکڑا جائے؟  ----------- "مظلوم" اور "ملزم" کا فرق ضروری ہے یا نہیں؟  --------------------------- ریپ کے کیسز میں جہاں یہ امکان ہوتا ہے کہ ریپ کا الزام لگانے والی خاتون واقعی مظلوم ہو وہاں یہ امکان بھی ماننا پڑتا ہے، اور بارہا ثابت بھی ہوا ہے، کہ اس کا الزام غلط بلکہ بدنیتی پر مبنی تھا۔ امریکا سے چند اعداد و شمار ذکر کرنے کے بعد احمد بلال صاحب لکھتے ہیں :  " اس طرح کے کیسز میں قانون سازی کی باتیں کرنا کوئی بچوں کا کھیل نہیں ہے۔ قانون میں مظلوم (victim) اور ملزم (accused) کے حقوق کے مابین ایک لطیف بیلنس قائم کرنا پڑتا ہے جو ایک بہت دقیق مشق ہے۔ اسی لیے یہ مضمون اس کی کوئی کوشش بھی نہیں کرے گا۔" ایک دفعہ پھر اصل مسئلے تک رسائی کے بعد وہ کتنی آسانی سے اسے جوں کا توں چھوڑ دیتے ہیں اور آگے چلے جاتے ہیں! جب تک اس بنیادی حقیقت پر توجہ نہیں ہوگی کہ عدالت نے ہر مدعی کو مظلوم نہیں فرض کرنا، قانونی مسائل کی پیچیدگیوں کا صحیح ادراک ہو ہی نہیں سکتا۔ اہم بات یہ ہے کہ اگرچہ یہاں وہ یہ دعوی کررہے ہیں کہ وہ اس مضمون میں مظلوم اور ملزم کے درمیان بیلنس قائم کرنے کی کوشش نہیں کریں گے لیکن آگے کی بحث میں وہ پہلے ریپ کا الزام لگانے والی کو مظلوم مان کر سارا تجزیہ اسی زاویے سے پیش کردیتے ہیں اور اس کے بعد جب اس موقف پر اعتراضات کی طرف آتے ہیں تو مان جاتے ہیں کہ اگر عورت نے جھوٹا الزام لگایا ہو تو اسے جھوٹے الزام کی سزا ملنی چاہیے۔ یہی تو وہ بیلنس تھا جسے قائم کرنے سے آپ گریزاں تھے! یہی تو وہ پہلو ہے جسے نظرانداز کرنے سے ہی الجھنیں پیدا ہوتی ہیں۔  اس لیے ان کا یہ کہنا محض تجاہل عارفانہ ہے اور اس کے سوا کچھ نہیں کہ:  "یہ بدیہی بات ہے کہ جس طرح زیادتی کے نوعیت کے باقی مقدمات میں انصاف کے ادارے پہلے یہ تسلی کرتے ہیں کہ جرم ہوا بھی ہے کہ نہیں، اسی طرح عصمت دری کے مقدمات میں بھی کریں گے۔ اس کو بیان میں لانا کیونکر ضروری تھا؟" اس کو بیان میں لانا اس لیے ضروری ہے کہ اسے بیان میں لائے بغیر تصویر مکمل نہیں ہوتی اور آپ کے دوست یک رخے پن کا شکار ہوجاتے ہیں۔ احمد بلال صاحب نے آگے ایک دلچسپ مثال دی ہے:  "موٹروے پر حد رفتار سے تجاوز کرنے پر سزا مقرر ہے۔ اب ایک شخص یہ مشہور کرنا شروع کر دیتا ہے یا موٹروے پولیس کے پاس یہ الزام لیکر آتا ہے کہ میں نے فلاں شخص کو فلاں مقام اور وقت پر حد رفتار سے تجاوز کرتے دیکھا ہے۔ ایک دوسری مثال میں ایک شخص جس کی گاڑی کے ساتھ تیز رفتاری کے باعث کسی دوسری گاڑی کی ٹکر ہو گئی اور وہ بھاگ گئی، اپنا استغاثہ لیکر آیا ہے کہ اسے انصاف دلایا جائے۔ یہ دونوں کیسز ایک جیسے ہو گئے؟ دوسرا اپنے ساتھ زیادتی کا مقدمہ لیکر آیا ہے۔ ٹوٹی ہوئی گاڑی اس کے پاس ہے اور اپنے نقصان کا مداوا چاہتا ہے۔ جبکہ پہلا محض ایک ایسا الزام لیکر آیا ہے جس سے اس کا نہ تو کوئی تعلق ہے اور نہ ہی اس کا کوئی نقصان ہوا ہے۔" اس مثال سے ہی معلوم ہوتا ہے کہ اپنے دیگر ساتھیوں کی طرح کیسے وہ قانونی مسئلے کی پیچیدگی کو سادہ بنا کر پیش کررہے ہیں اور اس وجہ سے اصل مسئلہ نظروں سے اوجھل ہوجاتا ہے۔ بھئی یہاں تو جسے آپ مظلوم کہہ رہے ہیں وہ اس وجہ سے مظلوم نہیں کہ وہ کہتا ہے کہ میرے ساتھ ظلم ہوا ہے بلکہ اس وجہ سے اسے مظلوم مانا گیا ہے کہ " ٹوٹی ہوئی گاڑی اس کے پاس ہے"۔ ایک لمحے کےلیے فرض کیجیے کہ اس کے پاس ٹوٹی ہوئی گاڑی نہیں ہے بلکہ اس کی گاڑی بالکل صحیح سلامت ہے، تو کیا پھر بھی اسے محض اس وجہ سے مظلوم مانا جائے گا کہ وہ یہ کہہ رہا ہے کہ میری گاڑی کو کسی نے ٹکر ماری جبکہ دوسرا شخص تو کسی اور کی گاڑی کے بارے میں بات کررہا تھا؟ ذرا سے تامل سے ہی معلوم ہوجاتا ہے کہ اصل سوال یہ نہیں کہ کون اپنی گاڑی کی بات کررہا ہے اور کون کسی دوسرے کی گاڑی کی، بلکہ اصل سوال یہ ہے کہ کیا واقعی گاڑی ٹوٹی ہوئی ہے؟   ---------------- کیا فقہاے کرام "زنا بالجبر" کو "زنا بالرضا" پر قیاس کرتے ہیں؟  ----------------------------------------- یہ بات اتنی کثرت سے دہرائی جارہی ہے کہ عام لوگ اسے مسلمہ حقیقت سمجھنے لگے ہیں۔ احمد بلال صاحب نے اسے ایک مسلمہ حقیقت کے طور پر ہی پیش کیا ہے۔ چنانچہ فرماتے ہیں:   "ہماری روایتی فقہ میں بالعموم اصلاً اور اوّلاً زنا بالجبر کو زنا بالرضا پر ہی قیاس کیا گیا، اور اسی لیے حدود میں سے شمار کیا گیا ہے۔ یہ بات اتنی واضح ہے کہ اس ضمن میں کسی کو 'hide the ball' کھیلنے سے کچھ حاصل نہیں ہو سکتا۔" دلچسپ بات یہ ہے کہ یہاں وہ خود اپنا بیان کردہ نکتہ بھول گئے ہیں جس سے انھوں نے اپنے مضمون کی ابتدا کی تھی۔ ہم ان کی یاددہانی کےلیے ان کے الفاظ یہاں دہرا دیتے ہیں:  "کسی عورت کی عصمت دری، یا عوام کی زبان میں عزت لوٹ لینے کے جرم کو ہمارے شریعت پر مبنی قانونی مسودات زنا بالجبر کی اصطلاح سے تعبیر کرتے ہیں۔ اس اصطلاح میں نقائص ہیں اور یہ ہماری روایتی فقہ میں بھی اسی طرح موجود نہیں۔" سوال یہ ہے کہ اس بات کے بعد اس دعوے کی کیا حیثیت رہ جاتی ہے کہ فقہاے کرام نے "زنا بالجبر" کو "زنا بالرضا" پر قیاس کیا ہے؟ دلچسپ بات یہ ہے کہ وہ اپنے اس دعوے کے حق میں کوئی دلیل یا کوئی حوالہ دینا بھی پسند نہیں کرتے بلکہ یہ کہہ کر آگے بڑھ جاتے ہیں کہ: "یہ بات اتنی واضح ہے کہ اس ضمن میں کسی کو 'hide the ball' کھیلنے سے کچھ حاصل نہیں ہو سکتا۔" یعنی غامدی صاحب کے الفاظ میں "اس معاملے میں دو رائیں نہیں ہوسکتیں!" احمد بلال صاحب فرماتے ہیں:  " میرے اس مضمون کا محور زنا بالجبر کی سزا کے اس پہلے اور اکیلے جزئیے سے ہے جسے حد میں شمار کیا جاتا ہے، اور جس کے تحت زنا بالرضا پر قیاس کے نتیجے میں اسی کی سزائیں زنا بالجبر کے لیے متعیّن ہو جاتی ہیں، اور اسی کا معیارِ ثبوت – یعنی چار چشم دید گواہ – اس کے لیے بھی ضروری۔" ان سے پہلے اس مکتب فکر کے جن اصحاب نے بعض فقہی جزئیات سے یہ استدلال کیا تھا اور ہم تفصیل سے ان کے اس استدلال کی غلطی واضح کرچکے ہیں۔ تاہم چونکہ یہ بات پھر دہرائی گئی ہے اس لیے ایک دفعہ پھر ہمیں اپنی وضاحت یہاں پیش کرنی پڑ رہی ہے۔ شاید کہ اتر جائے ترے دل میں مری بات! ہم نے لکھا تھا:  زنا کے احکام پر بحث کرتے ہوئے فقہاے کرام کے سامنے ایک سوال یہ ہوتا ہے کہ اگر چار گواہوں نے گواہی دی کہ مرد نے عورت کے ساتھ زنا کیا لیکن عورت کو مجبور کیا گیا تھا تو عورت سے تو حد ساقط ہوجاتی ہے لیکن کیا مرد پر زنا کی حد جاری کی جائے گی؟ یہ سوال اس لیے اٹھا کہ فعلِ زنا میں دو افراد شامل ہوتے ہیں جن میں ایک سے حد ساقط ہوچکی ہے تو کیا اس سے دوسرے کے فعل کے متعلق شبہ پیدا ہوجاتا ہے یا نہیں؟ اس کا جواب فقہاے کرام صراحت سے نفی کے ساتھ دیتے ہیں۔ امام سرخسی فرماتے ہیں: فأما إذا زنى بمكرهة يلزمه الحد ۔(اگر اس نے عورت کو مجبور کرکے اس سے زنا کیا تو اس پر حد لازم ہے ۔ ) واضح رہے کہ یہاں بحث یہ نہیں ہورہی کہ کیا "زنا بالجبر" زنا کی قسم ہے یا نہیں، بلکہ یہ ہورہی ہے کہ جب کسی شخص کے متعلق چار گواہوں سے ثابت ہوا کہ اس نے زنا کیا اور یہ بھی معلوم ہوا کہ خاتون کو مجبور کیا گیا تھا تو خاتون تو سزا سے محفوظ رہے گی لیکن مرد پر زنا کی حد لازم ہوگی کیونکہ مرد کا فعل الگ فعل ہے اور اسے اپنے مستقل بالذات فعل کی سزا مل رہی ہے ۔  پھر نوٹ کریں کہ یہاں یہ بحث نہیں ہورہی کہ عورت کے ساتھ جبر کیا گیا تو اسے کیسے ثابت کیا جائے گا؟ بحث یہ ہورہی ہے کہ زنا کا فعل ثابت ہوچکا ہے لیکن یہ بھی ثابت ہوچکا ہے کہ مرد نے عورت کو مجبور کیا تھا تو ایسی صورت میں کیا کیا جائے گا؟  زنا پر بحث میں فقہاے کرام اس سوال پر بھی غور کرتے ہیں کہ اگر زنا کے گواہوں کا اختلاف ہوجائے کہ بعض اکراہ کا اثبات کریں اور بعض اس کی نفی کریں تو کیا ان کی گواہی سے مرتکبین میں کسی کا جرم ثابت ہوسکے گا؟  امام ابوحنیفہ کا موقف یہ ہے کہ اس صورت میں کسی کےلیے بھی زنا کا جرم ثابت نہیں ہوتا ۔ امام سرخسی اس کی وضاحت میں کہتے ہیں کہ اگر دو گواہوں نے اکراہ کا ذکر کیا اور دو نے رضامندی کا تو یہ دو الگ افعال کی گواہیاں ہوگئیں کیونکہ اکراہ کے تحت کیا گیا فعل رضامندی کے تحت کیے گئے فعل سے مختلف ہوتا ہے ؛ اور معلوم حقیقت ہے کہ زنا کا جرم چار گواہوں کی گواہی سے ہی ثابت ہوتا ہے ۔  اس جزئیے پر غور کرتے ہوئے یہ بات نگاہوں سے اوجھل نہ ہوجائے کہ یہاں بحث اس پر نہیں ہورہی کہ "زنا بالجبر" کے ثبوت کےلیے چار گواہ چاہئیں ، بلکہ اس پر ہورہی ہے کہ زنا کے لیے چار گواہ چاہئیں اور جب دو نے اکراہ کا اور دو نے رضامندی کا ذکر کیا تو زنا کے متعلق چار گواہ میسر نہ ہوسکے۔ یہاں فقہاے کرام یہ بحث کرہی نہیں رہے کہ عصمت دری کا جرم کیسے ثابت کیا جاتا ہے ۔ وہ یہ واضح کررہے ہیں کہ جب مرد و عورت پر زنا کا الزام لگا لیکن گواہوں میں اختلاف ہوا تو کیا زنا کا جرم ثابت ہوسکتا ہے؟  اس کی مزید وضاحت اس سوال سے ہوجاتی ہے کہ اس صورت میں کیا ہوگا اگر گواہوں کا اختلاف جگہ یا وقت پر ہوا ؟امام سرخسی نے تصریح کی ہے:  الزنا فعل یختلف باختلاف المحل و المکان و الزمان ؛ و ما لم یجتمع الشھود الأربعۃ علی فعل واحد ، لا یثبت ذلک عند الامام ۔ (زنا کے فعل کی نوعیت فعل کے محل ، مکان اور وقت پر اختلاف سے تبدیل ہوتی ہے ۔ اس لیے جب تک چار گواہ ایک فعل پر متفق نہ ہوں ، عدالت کے سامنے یہ فعل ثابت نہیں ہوتا۔ )  یہاں یہ بات بھی مد نظر رہے کہ حدود کے معاملے میں جہاں معمولی سا بھی امکان پیدا ہوجائے جس کی بنا پر حد کی سزا روکی جاسکتی ہے تو فقہاے کرام حد کی سزا روکنے کے قائل ہوجاتے ہیں ۔ یہاں تک کہ اگر کسی جوڑے کے متعلق چار افراد زنا کی گواہی دیں اور وہ نکاح کا دعوی کریں تو خواہ ان کے پاس نکاح کا گواہ نہ ہو، فقہاے کرام کے نزدیک حد ساقط ہوجاتی ہے ، بلکہ اگر مرد نکاح کا انکاری بھی ہو تب بھی حد ساقط ہوجائے گی ۔ (یاد کریں کہ گواہوں کے بغیر نکاح کے بعد جب دخول ہوجائے تو اس پر عقدِ فاسد کے احکام کا اطلاق ہوتا ہے!)  زنا پر بحث کے وقت فقہاے کرام یہ سوال بھی اٹھاتے ہیں کہ اگر زنا کے ساتھ کسی اور جرم کا بھی ارتکاب ہوا تو اس کے نتائج کیا ہوں گے؟  مثال کے طور پر اگر کسی عورت کے ساتھ زنا کیا گیا اور اس کے کسی عضو کو نقصان پہنچایا گیا تو فقہاے کرام کہتے ہیں کہ اس صورت میں اس عضو کا ارش لازم ہوتا ہے امام سرخسی نے یہاں ایک اہم نکتے کی وضاحت کرتے ہیں جو زیربحث موضوع کےلیے قولِ فیصل کی حیثیت رکھتا ہے ۔ وہ واضح کرتے ہیں کہ اس صورت میں ارش اور حد دونوں کا اطلاق ہوتا ہے لیکن اس پر یہ اعتراض نہیں کیا جاسکتا کہ ایک جرم پر دو سزائیں کیوں دی جارہی ہیں کیونکہ دونوں سزاؤں کے اسباب الگ ہیں: و ما یجب بالجنایۃ لیس بدل المستوفی بالوطء حتی یقال : لا یجمع بینہ و بین الحد ؛ بل ھو بدل المتلَف بالجنایۃ۔ (جرم کی وجہ سے جو تاوان واجب ہوتا ہے وہ وطی کے ذریعے حاصل کی جانے والی چیز کا بدل نہیں کہ یہ کہا جائے کہ اسے حد کے ساتھ اکٹھا نہیں کیا جاسکتا؛ بلکہ وہ اس چیز کا بدل ہے جس کا اتلاف جرم کے نتیجے میں کیا گیا ۔ )  اسی طرح صاحبِ ہدایہ واضح کرتے ہیں کہ اس صورت میں دو الگ جرائم ہوتے ہیں اور ہر جرم کے اپنے نتائج ہوتے ہیں : انہ جنی جنایتین ، فیوفر علی کل واحد منھما حکمہ ۔ (اس نے دو جرم کیے ہیں ، اس لیے اس پر ان میں سے ہر جرم کے احکام کا اطلاق ہوگا۔ ) اس کے علاوہ ہم یہ بھی واضح کرچکے ہیں کہ پاکستان میں رائج کیے گئے جرم زنا آرڈی نینس کے تحت بھی "زنا بالجبر" کےلیے چار گواہوں کی شرط نہیں تھی بلکہ چار گواہوں کی عدم موجودگی میں بھی دیگر طرقِ اثبات سے زنا بالجبر ثابت کیا جاسکتا تھا۔  جرم زنا آرڈی نینس کی دفعہ 6 میں زنا بالجبر کی تعریف پیش کی گئی تھی اور دفعہ 8 میں اس کےلیے معیار ثبوت یہ رکھا گیا تھا کہ ملزم اقرار کرے یا اس کے خلاف چار گواہ پیش ہوں۔ آرڈی نینس کے ناقدین نے اس سے آگے پڑھنے کی زحمت گوارا ہی نہیں کی۔ دفعہ 10 میں قرار دیا گیا تھا کہ چار گواہ نہ ہوں تو کیا کیا جائے گا۔ ملاحظہ کریں:  whoever commits ... zina-bil-jabr which is not liable to hadd, or for which proof in either of the forms mentioned in Section 8 is not available and the punishment of ‘qazf’ liable to hadd has not been awarded to the complainant, or for which hadd may not be enforced under this Ordinance, shall be liable to tazir. اسی دفعہ کی ذیلی دفعہ 3 میں قرار دیا گیا تھا:  Whoever commits zina-bil-jabr liable to tazir shall be punished with imprisonment for a term which may extend to twenty-five years and shall also be awarded the punishment of whipping numbering thirty stripes. ان دفعات کی روشنی میں یہ دعوی قطعی غلط تھا کہ ریپ کی شکار خاتون اگر چار گواہ پیش نہ کرسکی تو ریپ ثابت نہ ہوتا، یا یہ کہ ریپ کے ثبوت میں ڈی این اے اور میڈیکل رپورٹس ناقابل اعتبار ٹھہرائی گئیں۔ ایسا نہیں تھا بلکہ معاملہ صرف اتنا تھا کہ چار گواہ "حد" کی سزا کےلیے درکار تھے۔ ڈی این اے اور دیگر رپورٹس اور ثبوتوں پر 25 سال تک قید اور 30 کوڑوں کی تعزیری سزا دی جاسکتی تھی۔ اپنے ایک مضمون میں ہم نے آخر میں یہ سوالات ان دوستوں کے سامنے رکھے تھے۔ وہی سوالات یہاں پھر پیش کرنے پڑ رہے ہیں کیونکہ ان سوالات کا جواب دیے بغیر یہ مفروضہ مانا نہیں جاسکتا کہ فقہاے کرام "زنا بالجبر" کو "زنا بالرضا" پر قیاس کرتے ہیں:  1۔ کیا متخصصین فی المیزان کسی ایک فقیہ کا نام بتاسکتے ہیں جو جنسی تشدد کے ثبوت کےلیے چار گواہ لازمی سمجھتے ہوں؟  2۔ چلیں کسی ایسے فقیہ کا ہی نام بتادیں جو جنسی تشدد کے الزام کو قذف کہتا ہو۔  3۔ یہ بھی نہیں تو کسی ایسے فقیہ کا نام بتادیں جو "زنا بالجبر" کے الزام کو قذف کہتا ہو اور اس وجہ سے ثبوت میں چار گواہ مانگتا ہو۔  ------------------------- صحافیانہ فنکاری کی روایت ------------------------ فراہی مکتبِ فکر کے منتسبین میں عموماً یہ خصوصیت پائی جاتی ہے کہ وہ قانونی مسائل پر بحث میں صحافیانہ فنکاری کے کمالات دکھانا شروع کردیتے ہیں۔ دور کیوں جائیں؟ زانی محصن کی سزا کی روایات کے متعلق تدبر قرآن میں مولانا اصلاحی کی 'تحقیق' ہی پڑھ لیجیے۔ جناب احمد بلال صاحب سے ہمیں یہ توقع تھی کہ کم از کم وہ ایسا نہیں کریں گے لیکن اے بسا آرزو کہ خاک شدہ! انھوں نے یہ روایت برقرار رکھی ہے۔ چنانچہ فرماتے ہیں:  "ہمارے فقہا چونکہ زنا بالجبر کو زنا بالرضا پر ہی قیاس کرتے ہیں اسی لیے ایسا بیانِ قانون ضروری سمجھتے ہیں کہ اگر فلاں شرائط پوری ہوئیں تو مستغیثہ پر قذف کی حد جاری نہیں کی جائیگی۔ یعنی یہاں بھی کمال دیکھیں۔ میں اسے دوسرے جرائم پر محمول کر کے اس جملے کی حیرت انگیز لغویت واضح کرتا ہوں: کسی مقتول کے ورثا اگر انصاف لینے آئے تو اگر انہوں نے فلاں شرائط پوری کر دیں تو خود ان پر قذف کی سزا جاری نہیں کی جائیگی ؛ اگر کوئی عضو تلف کیے جانے پر انصاف کے لیے آیا تو اگر اس نے فلاں شرائط پوری کر دیں تو خود اس پر قذف کی سزا جاری نہیں کی جائیگی ۔؛ اگر کسی کا مال ڈاکو لوٹ لے گئے اور وہ انصاف کے لیے قانونی ادارے کے پاس آیا تو اگر اس نے فلاں شرائط پوری کیں تب ہی خود اس پر قذف کی سزا جاری نہیں کی جائیگی ۔" یہ صحافیانہ فنکاری کیوں ہے؟ اس کےلیے درج ذیل نکات پر غور کریں:  ایک یہ کہ فقہاے کرام کے متعلق یہ مفروضہ کہ وہ زنا بالجبر کو زنا بالرضا پر قیاس کرتے ہیں، محض ایک مفروضہ ہے اور اس مفروضے کے حق  میں احمد بلال صاحب کوئی دلیل یا حوالہ پیش نہیں کرسکے ہیں۔ دوم یہ کہ فقہاے کرام کے متعلق یہ کہنا کہ " اگر فلاں شرائط پوری ہوئیں تو مستغیثہ پر قذف کی حد جاری نہیں کی جائیگی" ادھوری بات ہے۔ فقہاے کرام اس سے آگے بڑھ کر یہ کہتے ہیں کہ اگر ثابت ہوا کہ عورت کے ساتھ زیادتی کی گئی تھی تو قذف کا قانون اس پر لاگو ہی نہیں ہوتا اور اسی لیے اس سے چار گواہ طلب نہیں کیے جائیں گے۔ باقی باتیں ایک طرف، پاکستان میں جو جرم زنا آرڈی نینس اور قذف آرڈی نینس نافذ کیے گئے تھے ان میں بھی یہی پوزیشن تھی جیسا کہ ہم واضح کرچکے ہیں۔ ہم پہلے بھی یہ مطالبہ کرچکے ہیں اور اب پھر دہرارہے ہیں کہ اگر احمد بلال صاحب یا المورد کے کسی اور 'محقق' یا 'ڈائریکٹر' کا یہ دعوی ہے کہ زنا بالجبر کی شکار خاتون سے فقہاے کرام چار گواہ طلب کرتے ہیں اور پیش نے کرنے پر اس پر قذف کی حد جاری کرتے ہیں تو وہ فقہ کی کسی کتاب سے اس کا حوالہ دے دیں۔  سوم یہ کہ دیگر جرائم کا ذکر محض مبالغہ اور رنگ آمیزی ہے ورنہ احمد بلال صاحب بھی اس بات سے بخوبی واقف ہیں کہ قذف صرف زنا کے الزام کو کہتے ہیں اور اس وجہ سے یہ دیگر ساری مثالیں قطعی غیر متعلق ہیں لیکن ظاہر ہے کہ جذبات ابھارنے کےلیے ایسی مثالیں دینا صحافیانہ فنکاری کا کمال ہے۔ چہارم یہ کہ خود احمد بلال صاحب یہ امکان مانتے ہیں کہ ہوسکتا ہے کہ جنسی تشدد کا الزام جھوٹا ہو اور یہ بھی مانتے ہیں کہ اگر ایسا ثابت ہوا تو پھر جھوٹا الزام لگانے والی عورت کو سزا بھی دینی چاہیے۔ چنانچہ لکھتے ہیں:  "ایک سوال یہ کیا جا رہا ہے کہ اگر مستغیثہ جھوٹ بول رہی ہو تو پھر کیا کیا جائے گا۔ تو بھئی وہی کچھ کیا جائے گا جو زیادتی کے نوعیت کے دوسرے criminal مقدمات میں کیا جاتا ہے۔ کوئی جس طرح چوری کا جھوٹا الزام لگا سکتا ہے، ڈاکے کا لگا سکتا ہے، قتل وغیرہ کا لگا سکتا ہے، تو اسی طرح rape کا بھی ظاہر ہے لگا سکتا ہے۔ یعنی یہ اس طرح کے سوال پوچھنے کی ضرورت کیوں پیش آتی ہے، ناقابلِ فہم ہے۔" بھئی جب آپ خود یہ مانتے ہیں کہ جھوٹا الزام لگانے کی صورت میں الزام لگانے والے/والی کو سزا دی جائے گی تو پھر فقہاے کرام پر تنقید کا مطلب کیا ہوا؟ اور اس اقتباس کے آخر میں بھی صحافیانہ فنکاری دیکھیے۔ پوچھتے ہیں: "یہ اس طرح کے سوال پوچھنے کی ضرورت کیوں پیش آتی ہے، ناقابلِ فہم ہے۔" یہ ناقابلِ فہم کیوں ہے؟ کیا عقلاً اس کا امکان نہیں؟ یا عملی طور پر ایسا ہوتا نہیں؟ خود آپ نے امریکا سے جو اعداد و شمار دیے ان سے کیا ثابت ہوتا ہے؟ کیا پاکستان سے اس کی مثالیں نہیں ملتیں؟ اگر عقلی امکان اور عملی وقوع دونوں ثابت ہیں تو پھر قانونی تجزیے میں اس سوال سے گریز کیسے کیا جاسکتا ہے اور اس کے بغیر تجزیہ یک رخے پن کا شکار کیوں نہیں ہوگا؟ احمد بلال صاحب نے آگے جناب غامدی صاحب کے موقف پر ہماری تنقید کو جواب دینے کی بھی کوشش کی ہے لیکن اس پر بحث کو ہم فی الحال مؤخر کرتے ہیں کیونکہ وہ الگ سے تفصیلی تجزیہ چاہتا ہے۔  ------------------------

##############################
https://web.facebook.com/MMushtaqYusufzai/posts/919022598512465
سیکس ایجوکیشن کے بجاے

##############################
https://web.facebook.com/MMushtaqYusufzai/posts/918731225208269
وقت کم ہے اور نشستیں محدود

##############################
https://web.facebook.com/MMushtaqYusufzai/posts/918603931887665
شوہر زنا کرے تو؟ --------------- شریعت کا بنیادی حکم یہ ہے کہ کسی بھی شخص پر زنا کا الزام نہ لگاؤ اور اگر لگا ہی دیا تو اب چار گواہ لاؤ، ورنہ تمھیں اسی کوڑے لگائے جائیں گے۔ اس کو قذف کی سزا کہتے ہیں۔ اس حکم سے صرف ایک استثنا ہے۔ اگر شوہر اپنی بیوی پر زنا کا الزام لگائے اور اس کے پاس گواہ نہ ہوں، تو شریعت نے اسے رخصت دی ہے کہ اس کے باوجود وہ قاضی کے پاس اپنی بیوی کے خلاف مقدمہ لا سکتا ہے۔ قاضی اس سے یہ مطالبہ کرے گا کہ اگر اس کے پاس گواہ نہیں ہیں تو وہ چار دفعہ قسم کھا کر کہے کہ میرا دعوی سچا ہے اور پانچویں دفعہ کہے کہ اگر میرا دعوی جھوٹا ہے تو مجھ پر اللہ کی لعنت ہو۔ وہ یہ کر گزرے تو اس کے بعد اس کی بیوی سے قاضی مطالبہ کرے گا کہ وہ چار دفعہ قسم کھا کر کہے کہ اس کے شوہر کا دعوی جھوٹا ہے اور پانچویں دفعہ کہے کہ اگر اس کا دعوی سچا ہو تو مجھ پر اللہ کا غضب ہو۔ وہ دونوں یہ کر گزریں تو اس کے بعد قاضی ان کے درمیان تفریق کرا دے گا۔  واضح رہے کہ اس صورت میں نہ صرف یہ کہ شوہر کو قذف کی سزا نہیں دی جائے گی، بلکہ بیوی کو اس وقت تک قید میں رکھا جائے گا جب تک وہ یا تو اپنے جرم کا اقرار نہ کرے یا یہ قسمیں نہ کھائے۔ -------------- اگر بیوی کا کہنا ہے کہ اس کے شوہر نے زنا کیا ہے، تو اس صورت میں کیا اسے بھی یہ رخصت حاصل ہے کہ وہ چار گواہوں کے بجاے چار دفعہ قسمیں کھائے؟ فقہاے کرام کا کہنا ہے کہ نہیں، وہ چار گواہ لائے گی، ورنہ اسے قذف کی سزا دی جائے گی۔ اس کی وجہ صاف ہے۔ قرآن کریم نے چار گواہ لانے کا مطالبہ ہر اس شخص سے کیا ہے جو کسی بھی دوسرے شخص پر زنا کا الزام لگائے اور اس سے صرف ایک ہی استثنا اس صورت میں دیا ہے جب کوئی شوہر اپنی بیوی پر الزام لگائے۔ -------------- شوہر اور بیوی کی "بے وفائی" کو یکساں قرار دینے والے اس فرق کی کیا توجیہ کریں گے؟

##############################
https://web.facebook.com/MMushtaqYusufzai/posts/917737605307631
اسلام، جزیہ یا تلوار: .................... دینی اور اخلاقی لحاظ سے اس موقف پر کوئی اعتراض نہیں کیا جاسکتا اگر اسے صحیح تناظر میں، یعنی یوں، سمجھا جائے: ہم اللہ کے آخری پیغام کے حاملین ہیں اور ہماری ذمہ داری ہے کہ ہم اللہ کا پیغام سب انسانوں تک پہنچائیں؛ اگر وہ قبول کرلیں تو ہمارے بھائی ہیں اور ہمارے ساتھ ذمہ داری اٹھائیں گے؛ نہیں تو ہم ان سے یہ مطالبہ کریں گے کہ ہمیں اپنی دعوت دوسرے انسانوں تک پہنچانے دیں؛ ہم کسی کو جبرا مسلمان نہیں بنائیں گے لیکن دوسروں پر بھی لازم ہے کہ وہ لوگوں پر اپنی مرضی نہ مسلط کریں اور انھیں اپنی مرضی کی راہ آزادی کے ساتھ چننے دیں؛ اگر وہ نہ خود مانتے ہیں، نہ ہمیں دوسروں تک دعوت پہنچانے دیتے ہیں بلکہ اس کی راہ میں رکاوٹیں ڈالتے ہیں، یا دعوت قبول کرنے والوں پر مظالم ڈھاتے ہیں، تو ہم ان رکاوٹوں کو دور کریں گے اور ان ظالموں کا ہاتھ روکیں گے تاکہ لوگ اپنی مرضی سے جینے کی راہ منتخب کرسکیں، بشرطیکہ ہم میں ایسا کرنے کی استطاعت ہو اور اس کے نتیجے میں زیادہ بڑا شر واقع ہونے کا اندیشہ نہ ہو؛ اگر ایسا اندیشہ ہو تو ہم انتظار کریں گے کیونکہ زہر آخری دوا ہوتی ہے. یہ ہے ان احکام کا وہ مفہوم جو فقہائے کرام نے لیا ہے. باقی سب زیب داستاں ---------- میں نے جہاد والی کتاب میں تفصیل سے واضح کیا ہے کہ "جمہور" فقہائے کرام کے نزدیک فرضیتِ جہاد کی علت "محاربہ" ہے۔ علت کے وجود و عدم پر حکم کے وجود و عدم کا مدار ہوتا ہے۔ اس لیے ضرورت "محاربہ" کو ڈیفائن کرنے کی ہے۔ اس کے بعد میں نے محاربہ کے متعلق فقہائے کرام کی تفصیلی عبارات پیش کرکے دکھایا ہے کہ کن صورتوں کو وہ محاربہ میں شامل سمجھتے ہیں۔ اس حکم کا تعلق اسلام، جزیہ یا تلوار کے ساتھ کس طرح بنتا ہے؟ اس کی توضیح فقہائے کرام ہی کی عبارات سے پیش کی ہے، جس کا خلاصہ میں نے اپنی پوسٹ میں بیان کردیا تھا۔  جو مفہوم عام طور پر پیش کیا جاتا ہے اس میں ایک بڑا خلا پایا جاتا ہے۔ اگر ہم اسلام کی دعوت دیں اور وہ قبول نہ کریں لیکن ہم سے لڑنا بھی نہ چاہیں مگر ہمیں اپنی دعوت دوسروں کے آگے پیش کرنے دیں تو اس صورت میں جنگ کیوں کی جائے گی؟ یہ تو گویا وہی بات ہوئی جسے ایک دفعہ میں نے ڈاکٹر ظفر اسحاق انصاری صاحب کے الفاظ میں "خواہ مخواہ کا جہاد" واضح کیا تھا۔ فقہائے کرام اس خواہ مخواہ کے جہاد کے قائل نہیں تھے بلکہ جہاد کے محاربے کی علت کے قائل تھے۔  ہاں اس بات کی وضاحت ضروری ہے کہ دعوت کی راہ میں رکاوٹیں حائل کرنے کو وہ محاربہ سمجھتے تھے۔ اگر غامدی صاحب صرف دعوت قبول کرنے والوں پر ظلم و ستم یعنی persecution کو ہی جہاد کی علت نہیں قرار دیتے بلکہ اسلام کی دعوت کی راہ میں رکاوٹیں ڈالنے کو بھی محاربہ مانتے ہیں تو پھر ان کا یہ موقف فقہائے کرام کے اس موقف سے ہم آہنگ ہے۔  آخری بات یہ ہے کہ "کفر" کو علت القتال ماننے والے چند ظاہریہ ہیں اور امام شافعی کی طرف بھی یہ قول منسوب ہے لیکن محاربے کو جہاد کی علت ماننے کی بات صرف احناف ہی نہیں کرتے ؛ مالکیہ کا بھی یہی قول ہے؛ شافعیہ اور حنابلہ میں بھی ایک رائے یہی ہے۔ باقیوں کو چھوڑیے: امام ابن تیمیہ اور ان کے جلیل القدر شاگرد امام ابن القیم کی رائے یہی ہے۔ اسی لیے میں نے اسی کو جمہور کا موقف قرار دیا ہے۔  "شوکتِ کفر کے خاتمے" کو جہاد کی علت قرار دینے کی بات مولانا مودودی کے ہاں ملتی ہے اور اس کے بعد ہی لوگوں نے فقہائے کرام کی عبارات کو اس نظر سے دیکھنے کی کوشش کی تو انھیں بھی یہی نظر آیا۔ یہ بات مان لی جائے تو محاربہ کو علت قرار دینے والی صریح عبارات کے ساتھ تناقض اور تصادم لازم آتا ہے۔ اس تناقض کو دور کرنے کی راہ یہی ہے جو بیان کی گئی۔  ھذا ما عندی ، و العلم عند اللہ۔

##############################
https://web.facebook.com/MMushtaqYusufzai/posts/890868237994568
بہت مدت بعد مارگلہ کی سیر کی۔  ہر طرف کچرے کے ڈھیر۔  حکومت کی نااہلی مسلّم  لیکن ہم پاک پوتر لوگ آخر کتنی گندگی پھیلاتے ہیں؟بہت مدت بعد مارگلہ کی سیر کی۔  ہر طرف کچرے کے ڈھیر۔  حکومت کی نااہلی مسلّم  لیکن ہم پاک پوتر لوگ آخر کتنی گندگی پھیلاتے ہیں؟

##############################
https://web.facebook.com/MMushtaqYusufzai/posts/890848227996569
جنید حفیظ، مینڈک اور کشمیر! ------------------ جنید حفیظ کیس کے مطالعے کے دوران میں مسلسل یہ بات سامنے آئی کہ یہ بندہ اپنے آپ سے کچھ بہت ہی زیادہ متاثر تھا۔ نرگسیت کی انتہا!  میں یہ ہوں، میں وہ ہوں، ساری دنیا میرے خلاف سازش کرتی رہی ہے، میرے حریف نالائق ہیں، میں بہت ہی لائق فائق ہوں، وہ مجھے نہیں ہرا سکتے تھے، میرا مستقل لیکچرر بننا یقینی تھا، وغیرہ وغیرہ اس لیے میرے خلاف یہ سازش کی گئی۔ کوئی یہ کہنے والا نہیں تھا کہ بہاؤ الدین زکریا یونی ورسٹی میں لیکچرر کی پوزیشن پر تقرری اتنا بڑا مسئلہ تھا کہ اس کےلیے اتنے بڑے پیمانے پر سازش کی جاتی جس میں یونی ورسٹی کے ملازمین، اساتذہ، طلبہ، مہمانوں اور دیگر لوگوں کے علاوہ پولیس اور انتظامیہ بھی سارے شریک ہوجائیں ، جعلی ثبوت گھڑے جائیں، جعلی گواہ بنائے جائیں، یہاں تک کہ اس کا فیس بک اکاؤنٹ بھی ہیک کیا جائے اور اس کے باوجود وہ اسی کے لیپ ٹاپ پر لاگڈ ان رہے!  اسے مقابلے سے نکالنے کےلیے اس سب کچھ کی ضرورت کیا تھی؟ کیا اس سے جان چھڑانے کےلیے بس ایک گولی کافی نہیں تھی ، اگر واقعی اس کے حریف اتنے ہی حاسد اور اتنے ہی مجرمانہ ذہنیت کے تھے؟ بالخصوص توہینِ رسالت کے الزام کی کیا ضرورت تھی؟  اور پھر محض ایک سال کےلیے امریکی سکالرشپ کیا بڑی بات ہے، اور وہ بھی بیچلر لیول پر، کہ اس کا اتنا ڈھنڈورا پیٹا جائے؟  پشتو مقولہ یاد آگیا: مینڈک مٹی کے ڈھیلے پر چڑھا تو ٹرانے لگا:  "میں نے کشمیر دیکھ لیا، میں نے کشمیر دیکھ لیا!"

##############################
https://web.facebook.com/MMushtaqYusufzai/posts/890785398002852
سورج گرہن کے موقع پر کل فیصل مسجد اسلام آباد میں باجماعت نماز کسوف ان شاء اللہ 9 بجے ادا کی جائے گی۔سورج گرہن کے موقع پر کل فیصل مسجد اسلام آباد میں باجماعت نماز کسوف ان شاء اللہ 9 بجے ادا کی جائے گی۔

##############################
https://web.facebook.com/MMushtaqYusufzai/posts/890640811350644
کوئی دوست 2011ء سے 2019ء تک بہاو الدین زکریا یونیورسٹی ملتان کے وائس چانسلر کی فہرست شیئر کر سکتے ہیں؟کوئی دوست 2011ء سے 2019ء تک بہاو الدین زکریا یونیورسٹی ملتان کے وائس چانسلر کی فہرست شیئر کر سکتے ہیں؟

##############################
https://web.facebook.com/MMushtaqYusufzai/posts/890279208053471
جنید حفیظ کیس: ایک سیدھا سادہ سوال ----------------- شوقیہ لبرلز جو جنید حفیظ کے غم میں ہلکان ہیں، ان سے یہ بحث نہ کریں کہ جنید کے خلاف سازش ہوئی یا نہیں ہوئی، نہ ہی اس پر گفتگو کریں کہ جنید کتنا بڑا جینیئس تھا، یا وہ واقعی پروفیسر تھا یا محض وزیٹنگ لیکچرر؟  ان سے بس ایک سیدھا سادہ سوال کریں:  اگر اس کے خلاف سازش نہ ہوئی ہو، اگر واقعی اس نے توہینِ مذہب، توہینِ قرآن اور توہینِ رسالت کا ارتکاب کیا ہو، تو کیا پھر اسے سزا ہونی چاہیے یا آپ کے نزدیک سرے سے یہ فعل ہی قابلِ سزا نہیں ہے؟

##############################
https://web.facebook.com/MMushtaqYusufzai/posts/887168418364550
جنید حفیظ توہین رسالت کیس اور بی بی سی کی رپورٹ  -------- ابھی بی بی سی کی رپورٹ شروع سے آخر تک پڑھی۔ خلاصہ یہ ہے کہ ایک وکیل صفائی قتل کیا گیا،  دوسرے نے بھی درمیان میں چھوڑ دیا،  تیسرے کو بھی دھمکیاں ملیں، تفتیشی افسر تبدیل ہوا، ججز تبدیل ہوئے، (سات سال میں مقدمے کا فیصلہ ہو تو افسر اور جج تبدیل تو ہوں گے)، مقدمہ جیل کے اندر سنا گیا، ملزم کے رشتہ داروں کو یقین نہیں تھا کہ یوں سزا سنائی جائے گی۔ یہ سارا کچھ پڑھ کر مجھے تو معلوم نہیں ہوسکا کہ الزام کیا تھا، شواہد کیا تھے، ملزم کا دفاعی موقف کیا تھا، عدالت کے فیصلے کی بنیادیں کیا ہیں؟ اس لحاظ سے میں اس رپوٹ کو محض بکواس کہنے پر مجبور ہوں۔ البتہ یہ رپورٹ پڑھ کر ایک عام قاری ضرور یہی سمجھے گا کہ عدالت نے، بلکہ پورے نظام نے، بڑی زیادتی کی ہے۔

##############################
https://web.facebook.com/MMushtaqYusufzai/posts/914790328935692
ان کی حریمِ ناز کہاں، اور ہم کہاں نقش و نگارِ پردۂ در دیکھتے رہے (جگر)ان کی حریمِ ناز کہاں، اور ہم کہاں نقش و نگارِ پردۂ در دیکھتے رہے (جگر)

##############################
https://web.facebook.com/MMushtaqYusufzai/posts/914492942298764
سرخسی اکیڈمی کی جانب سے ایک روزہ سرٹیفیکیٹ کورس ملکی قانون کی رو سے طلاق اور خلع کے مسائل

##############################
https://web.facebook.com/MMushtaqYusufzai/posts/914473512300707
پچھلے سال کا سوال اب بھی جواب کا منتظر ہے۔

##############################
https://web.facebook.com/MMushtaqYusufzai/posts/914468565634535
بنیادی غلطی درست کیجیے۔ (سال پہلے کی گئی بات دہرانے میں کیا حرج ہے؟) ------------------ دہشت گردی کے عفریت نے ملک کو جکڑ لیا تھا۔ ریاست نے محسوس کیا کہ دہشت گردی کے ملزموں کا جرم عدالت میں ثابت کرنا مشکل ہے۔ سو اس نے اس عفریت سے نمٹنے کےلیے دو طریقے چنے:  ایک یہ کہ عدالتی کارروائی کے چکر میں پڑے بغیر انکاؤنٹرز میں "ٹھوک" دو؛ اس طریقے سے سی ٹی ڈی نے کئی کارہاے نمایاں سرانجام دیے۔ دوسرا یہ کہ فوجی عدالتوں کے ذریعے پھانیساں لگوا کر وہی نتیجہ حاصل کرو جو سی ٹی ڈی اپنے بندوق کے زور پر کرتی ہے۔ ان دونوں طریقوں کو نظریۂ ضرورت کے پاے چوبیں کا سہارا دیا گیا اور ان کے ذریعے مارے جانے والوں کے متعلق عام لوگ بھی کہنے لگے کہ "کچھ تو کیا ہوگا"۔ یوں ایک عفریت سے نمٹنے کی کوشش میں اس سے بڑا عفریت وجود میں آچکا۔ اس وقت ضرورت اس امر کی ہے کہ قبلہ درست کیا جائے۔ قانون کی حکمرانی سے بڑھ کر کوئی چیز ایسی نہیں جو اس عفریت سے قوم کی جان چھڑا سکے۔ کوئی اگر مگر نہیں، صاف اور سیدھی بات۔  نظریۂ ضرورت کا پاے چوبیں ہٹادیجیے۔ سی ٹی ڈی اور فوجی عدالتوں سمیت ریاست کے ہر ادارے کو دستور اور قانون کے دائرے کے اندر لائیے۔

##############################
https://web.facebook.com/MMushtaqYusufzai/posts/914169748997750
افغانستان میں روس کے خلاف جہاد؟ ------------ حضرت مولانا کا ایک کلپ دیکھا جس میں وہ نہ صرف روس کے خلاف مزاحمت کو تنقید کا نشانہ بنا رہے ہیں بلکہ پاکستان میں طالبانایزیشن سے بھی جمعیت علماے اسلام کو یکسر الگ بتا رہے ہیں۔ یہ کلپ دیکھ کر مجھے اسی اور نوے کی دہائی میں حضرت مولانا اور ان کے ساتھیوں کی بہت سی تقاریر اور انٹرویوز یاد آرہے ہیں اور ساتھ ہی 2002ء کے الیکشنز میں صوبہ سرحد میں ایم ایم اے، بالخصوص جمعیت علماے اسلام، کے امیدواروں اور رہنماؤں کی تفصیلی طالبانایزیشن مہم بھی آنکھوں کے سامنے آگئی ہے۔ تھوڑی فرصت میسر ہو تو کچھ تفصیل لکھتا ہوں۔

##############################
https://web.facebook.com/MMushtaqYusufzai/posts/913760832371975
فقہ سے نجات یا "فقہِ غامدی" کی تشکیل؟ (ایک کمنٹ کا جواب) ---------------------- اگر غامدی صاحب اپنے اس دعوے پر قائم رہتے کہ "شریعت کو فقہ کے انبار سے نجات دلانے کی ضرورت ہے"، تو مجھے ان سے کتنا ہی اختلاف ہوتا میں انھیں کم از کم consistency پر داد ضرور دیتا لیکن ایک جانب وہ اتنا بڑا دعوی کرتے ہیں اور دوسری طرف دنیا جہاں کے کسی بھی مسئلے میں ان سے دین کا حکم معلوم پوچھیں اور وہ ادنی توقف کے بغیر پوری قطعیت اور تحکم کے ساتھ دین کا حتمی حکم بیان کردیتے ہیں۔  تناقض اور تعارض ایک طرف، اس طرح وہ اپنی فقہ تشکیل دے رہے ہیں اور یہ فقہ بغیر کسی اصولی ںظام کے الل ٹپ بن رہی ہے۔ جس وقت جیسا موڈ ہو، ویسا جواب وجود میں آگیا اور اس میں زیادہ تر انحصار آڈینس کے ریسپانس پر ہوتا ہے۔  باقی جہاں تک پیچیدگی کا تعلق ہے، وہ لاعلمی اور لاتعلقی کی وجہ سے نظر آتی ہے ورنہ جس کا تعلق فقہ اور اصول سے جڑ جائے اسے کوئی پیچیدگی نظر نہیں آتی، بالکل اسی طرح جیسے نظام، گروپ، جوڑا، عمود اور دسیوں دیگر اصطلاحات غامدی صاحب کے اساتذہ، پھر غامدی صاحب اور اب ان کے شاگردوں نے وضع کرلی ہیں اور اپنے تئیں ایک سیدھے سادے تصور کو انتہائی پیچیدہ کردیا ہے۔  ڈاکٹر فاروق صاحب مرحوم نے "اسلام کیا ہے" لکھی تو اس میں فقہ پر "اصطلاحات" کی کثرت کی وجہ سے طنز کیا۔ میں نے ان کے گھر میں ایک محفل میں ان کی کتاب اٹھا کر سرسری ورق گردانی کے دوران میں ان کی وضع کردہ کوئی بیس پچیس اصطلاحات گنوا کر پوچھا کہ یہ کیا طریقہ ہے کہ جن اصطلاحات سے آپ کو تنفر ہو ان کی جگہ نئی اصطلاحات وضع کرلیں اور پھر پہلوں پر اعتراض بھی کریں کہ انھوں نے اتنی ڈھیر ساری اصطلاحات بنالی ہیں!

##############################
https://web.facebook.com/MMushtaqYusufzai/posts/913491512398907
اہل المورد کا اپنے اصول اتمامِ حجت کے اطلاقات سے غضِ بصر نشر مکرر ------------------- کل میں نے جناب جاوید احمد غامدی کے اصولوں ، بالخصوص نظمِ قرآن ، الفاظِ قرآن کی قطعی دلالت اور اتمامِ حجت ، کی روشنی میں واضح کیا کہ ان اصولوں کی روشنی میں حدود اور قصاص کی سزاؤں کا اطلاق بھی صرف عہدِ رسالت کے ان مفسدین پر ہوتا ہے جنھوں نے رسول کی موجودگی میں رسول کی حکومت میں رسول کے خلاف سرکشی اختیار کی ۔ واضح رہے کہ انھی اصولوں کی بنیاد پر غامدی صاحب پہلے ہی ارتداد کی سزا کو عہدِ رسالت کے مرتدین تک محدود کرچکے ہیں ۔  چاہیے تو یہ تھا کہ غامدی صاحب کی ترجمانی کا بیڑا اٹھانے والے اس موقع پر آگے بڑھ کر یا تو اس استدلال کی غلطی واضح کرتے یا صاف الفاظ میں مان لیتے کہ غامدی صاحب کے اصولوں کی روشنی میں یہ استدلال صحیح ہے۔ تاہم ایک دفعہ پھر انھوں نے یہ ثابت کیا کہ وہ غامدی صاحب کی اندھی تقلید ہی کررہے ہیں اور اس وجہ سے غامدی صاحب کے اصولوں کا اطلاق وہ صرف وہیں تک مانتے ہیں جہاں تک خود غامدی صاحب نے تصریح کی ہو۔ اس سے آگے کا کام ان کے بس کی بات نہیں ، یہاں تک کہ المورد میں ڈائریکٹر کے منصب پر فائز صاحب بھی صرف فقہاے کرام کے متعلق ڈراما ہی لکھ سکتے ہیں۔ خود ان کے بس  میں یہ بات نہیں کہ وہ غامدی صاحب کے اصولوں کا اطلاق ان سوالات پر کریں جن پر غامدی صاحب نے کلام نہیں کیا ۔ چنانچہ انھوں نے اس سوال کے بارے میں غضِ بصر کا رویہ اختیار کیا حالانکہ غضِ بصر کا تعلق ستر عورت سے ہے نہ کہ ستر موقف سے ۔  اس ماحول میں یہ بات نہایت خوش آئند ہے کہ کم از کم عمار بھائی نے آگے بڑھ کر یہ اقرار تو کرلیا کہ یہ سوال اہم ہے اور یہ کہ اگر غامدی صاحب کا حلقہ اتمامِ حجت کے اصول کی تحدید اور تنقیح کا کام نہیں کریں گے تو اس سے مسائل پیدا ہوں گے ۔ ہمارے نزدیک یہ اقرار بہت اہم ہے اور ہم غامدی صاحب کے حلقے کے سامنے پورے خلوصِ دل سے یہ درخواست رکھتے ہیں کہ وہ اس سوال پر کھلی بحث میں حصہ لیں ۔  تاہم یہاں ایک بات کی تصحیح ضروری ہے۔ عمار بھائی نے اس مسئلے کو حنفی اصول استحسان سے اس بنا پر تشبیہ دی ہے کہ بقول ان کے شروع میں استحسان حنفی فقہاے کرام کے ہاں ایک loose تصور تھا جس کی تنقیح اور تہذیب بعد کے فقہاے کرام نے کی ۔ ہمارے نزدیک مسئلے کی یہ توجیہ قطعی غلط ہے اور حنفی فقہ و اصول کے متعلق ایک بڑی غلط فہمی کا نتیجہ ہے ۔ بیسویں صدی کے اکثر عرب مؤلفین نے ، اور ان کی دیکھا دیکھی برصغیر کے اہلِ علم نے بھی ، یہ بات کی ہے کہ حنفی فقہ پہلے وجود میں آئی اور اصول بعد میں مرتب کیے گئے ۔ عرب مؤلفین نے یہ بات مستشرقین سے لی تھی جن کا دعوی تھا کہ امام شافعی اصول فقہ کے master-architect  تھے۔ اس طرح کی باتیں پہلے بھی بعض لوگوں   نے کہی تھیں لیکن جو نتیجہ اس بات سے مستشرقین نے نکالا وہ کم از کم فقہاے کرام کے لیے ناقابلِ قبول ہے۔ مستشرقین نے نتیجہ یہ نکالا کہ اگر فقہ بہت پہلے وجود میں آچکی تھی اور اصول فقہ نے بعد میں جنم لیا (یاد کیجیے کہ امام ابوحنیفہ کا انتقال 150ھ میں ہوا اور امام شافعی پیدا ہی اس سال ہوئے تھے ) تو گویا فقہ اور اصول فقہ کا آپس میں کوئی تعلق ہی نہیں !  سردست ہم مستشرقین کے اس غلط دعوے پر بحث نہیں کرنا چاہتے لیکن یہ ضرور بتانا چاہتے ہیں کہ حنفی اصولیین – کرخی، جصاص ، دبوسی ، سرخسی ، بزدوی وغیرہ- نے جو اصول مستخرج کیے وہ انھی جزئیات سے کیے جو امام ابوحنیفہ اور ان کے شاگردوں نے وضع کیے تھے۔ جدید اصول قانون کی اصطلاح استعمال کریں تو گویا انھوں نے فیصل شدہ نظائر سے متعلقہ ججوں کے قانونی اصول کا استنباط کیا ۔ یہ استنباط ظاہر ہے کہ ایک مشکل امر تھا کیونکہ جزئیات /نظائر کی تعداد سیکڑوں نہیں بلکہ ہزاروں میں تھی ۔ اس لیے بعض اوقات یہ ہوا کہ جصاص نے کئی جزئیات کی بنیاد پر امام ابوحنیفہ کا کچھ اصول بیان کیا لیکن دوسرے فقہاے کرام نے کئی دیگر جزئیات واضح کیں جن سے معلوم ہوتا تھا کہ اصول صحیح نہیں سمجھا گیا۔ اس لیے انھوں نے ایسا اصول بیان کیا جس سے یہ تمام جزئیات اپنی اپنی جگہ صحیح بیٹھ گئیں ۔ یہ تنقیح و تہذیب کا عمل امام سرخسی تک پہنچ کر تقریباً مکمل ہوگیا۔ ان کے بعد کے اصولیین نے صرف نوک پلک کی درستی کا کام ہی کیا ہے ۔  امام سرخسی نے جہاں کہیں جصاص یا متقدمین میں کسی اور اصولی کے بیان کردہ امام ابوحنیفہ کے کسی اصول کی تصحیح کی ہے تو امام ابوحنیفہ کے فیصل شدہ نظائر کی روشنی میں ہی کی ۔ اس سے دو باتیں معلوم ہوئیں: ایک یہ کہ امام سرخسی اور تمام اصولیین کے مفروضہ یہ تھا کہ امام ابوحنیفہ کے فیصل شدہ نظائر میں کسی اصول کی پابندی کی گئی ہے اور یہ نہیں کیا گیا کہ کہیں ایک اصول کا اطلاق کیا گیا ہو اور کہیں چھوڑا گیا ہو ۔ چنانچہ جہاں انھیں اس اصول سے انحراف نظر آیا انھوں نے واضح کیا کہ یا تو اصول ہی صحیح نہیں مستخرج کیا گیا ، یا جہاں انحراف نظر آرہا ہے وہاں کسی اور اصول کی کارفرمائی ہے۔ یہ وہ چیز ہے جسے اصولِ قانون کی زبان میں analytical consistency کہتے ہیں۔  دوسری بات یہ معلوم ہوئی کہ اصول پہلے ہی سے منضبط تھے ۔ یہ الگ بات ہے کہ انھیں ضبطِ تحریر میں نہ لایا گیا ہو۔ (اگرچہ امام محمد کی کتب میں بارہا اصولوں کی تصریح بھی ملتی ہے ۔ )  اس بحث کی روشنی میں جب ہم غامدی صاحب کے حلقے کے "اصول فقہ" کا جائزہ لیتے ہیں تو ایک تو یہ بات سامنے آتی ہے کہ ان کے ہاں ابھی اصول کا تشکیلی دور (formative phase) ہے ۔ اس لیے ابھی وہ بعض اصول بنارہے ہیں اور بعض چھوڑ رہے ہیں اور بعض کو ترک کرنے کے بعد واپس اختیار کررہے ہیں(اور یوں پہیہ دوبارہ ایجاد کرنے کی کوشش زور و شور کے ساتھ جاری ہے ؛ زور کم اور شور زیادہ)۔ دوسری بات یہ سامنے آتی ہے کہ ابھی یہ مکتبِ فکر عہدِ طفولیت میں ہے اور اسے باقاعدہ اصولی مکتبِ فکر بننے میں کئی نسلیں لگیں گی، بشرطیکہ اس مکتبِ فکر کو واقعی کچھ سوچنے سمجھنے والے اور اصولی ذہن رکھنے والے لوگ ملے۔ اس کے باوجود جو چیز دیکھنے کی ہے وہ یہ کہ اپنے عہدِ طفولیت اور تشکیلی دور میں ہی اس مکتبِ فکر کے مقلدین (واضح رہے کہ میں اس مکتبِ فکر کے ائمہ کی بات نہیں کررہا بلکہ مقلدین کی بات کررہا ہوں) پوری قطعیت کے ساتھ (بلکہ دھڑلے سے) ان اصولوں کی بنیاد پر ، جن کی ابھی پوری تنقیح بھی نہیں ہوسکی ہے اور جن میں اخذ و رد کا سلسلہ کئی نسلوں تک جاری رہے گا ، پوری امت کی تغلیط ، تضلیل ، تجہیل اور تحمیق کررہے ہیں ۔  یہ نصیب، اللہ اکبر، لوٹنے کی جاے ہے !

##############################
https://web.facebook.com/MMushtaqYusufzai/posts/912861505795241
الحاد کے معکوس ارتقا کے مراحل --------- اخلاقیات سے ماورا قانون  مذہب سے ماورا اخلاقیات خدا سے ماورا مذہب انسان اور کائنات سے لاتعلق خدا خدا ہو یا نہ ہو، کیا فرق پڑتا ہے؟ خدا مر چکا! ---------

##############################
https://web.facebook.com/MMushtaqYusufzai/posts/912859965795395
مشرف اپیل اعتراض لگا کر واپس --------- سپریم کورٹ نے وہی کہا جو ہم پہلے ہی کہہ چکے ہیں۔ الحمد للہ 

##############################
https://web.facebook.com/MMushtaqYusufzai/posts/912777595803632
حدود اور قصاص کی سزائیں صرف عہدِ رسالت کے مجرموں کےلیے تھیں۔  ----------------------------------------------- اللہ تعالیٰ نے انسان کی فطرت میں خیر وشر کے مبادی کا مکمل شعور رکھا ہوا ہے اور پھر اسے عقل کی نعمت عطا کی ہے جس کے ذریعے وہ فطرت میں راسخ تصورات دریافت کرسکتا ہے ۔ البتہ جہاں انسانی عقل کے ٹھوکر کھانے کا امکان تھا وہاں اللہ تعالیٰ نے انبیاء کے ذریعے اپنی وحی بھیج کر رہنمائی فراہم کردی ۔ پس گنتی کے چند امور کے علاوہ باقی تمام امور میں انسان اپنی عقل و فطرت کی روشنی میں فیصلہ کرنے کا اختیار رکھتا ہے ۔  تاہم یہ بات یاد رکھنے کی ہے کہ اللہ تعالیٰ ان انبیاے کرام میں بعض جلیل القدر ہستیوں کو رسول کی حیثیت دی اور ان کے ذریعے ان کی قوموں پر حجت تمام کردی۔ اس اتمامِ حجت کے بعد ان رسولوں کے مکذبین کےلیے دنیا میں ہی قیامتِ صغریٰ برپا کی گئی اور ان پر کبھی ساف و حاصب کے ذریعے تو کبھی دوسرے قدرتی طریقوں سے عذاب آیا اور اگر رسول کے متبعین معتد بہ تعداد میں تھے تو کبھی ان کی تلوار کے ذریعے ان کے مخالفین پر اللہ کا فیصلہ نافذ کیا گیا ۔  رسول کے مکذبین پر اللہ کا عذاب جیسے جنگ کی صورت  میں نازل ہوا ایسے ہی رسول کی موجودگی میں فساد فی الارض کا ارتکاب کرنے والے بدترین مجرموں کو جو سزائیں دی گئیں وہ بھی اسی اتمامِ حجت کے نتیجے میں دی گئی اور ان کی حیثیت بھی اللہ کے فیصلے کی تھی جو رسول کے ساتھیوں کے ذریعے ان مفسدین پر نافذ کیا گیا ۔ قرآن نے یہ حقیقت صاف الفاظ میں بیان کردی ہے جس کے بعد اس معاملے میں کسی دوسری راے کی گنجائش نہیں رہی لیکن ہمارے فقہا نے ان خصوصی سزاؤں کا حکم عام سمجھا اور اس وجہ سے غلط فہمی میں پڑ گئے ۔  ارتدادکی سزا کے متعلق ہم پہلے ہی واضح کرچکے ہیں  کہ یہ سزا انھی لوگوں کو دی گئی جنھوں نے رسول کی جانب سے اتمامِ حجت کے بعد واپس کفر کی راہ اختیار کی ۔ اس وجہ سے یہ بات قطعی طور پر ثابت ہے کہ عہدِ رسالت کے بعد کے لوگوں پر اس سزا کا نفاذ نہیں کیا جاسکتا۔ اسی طرح دیگر حدود سزاؤں کے علاوہ قصاص کی سزا کے متعلق بھی نظمِ قرآن کی قطعی گواہی یہ ہے کہ ان سزاؤں کا اطلاق صرف ان لوگوں پر ہونا تھا جنھوں نے رسول کی موجودگی میں اور رسول کی جانب سے اتمامِ حجت کے بعد فساد کی روش اختیار کی جبکہ ان کے پاس ایسا کرنے کےلیے کوئی عذر باقی نہیں رہا تھا۔  چنانچہ سورۃ المآئدۃ میں پہلے یہود و نصاری کے ساتھ اللہ کے میثاق کا ذکر آیا ہے اور پھر بتایا گیا ہے کہ کیسے انھوں نے اللہ کے ساتھ کیے گئے میثاق کی خلاف ورزی کی جس کے نتیجے میں انھیں عبرتناک سزائیں دی گئیں۔ اسی ضمن میں آدم کے دو بیٹوں کی لڑائی اور اس کے بعد قاتل کی ندامت کے ذکر کے بعد کہا گیا  کہ بنی اسرائیل پر ہم نے قصاص کی سزا لازم کی تھی ۔ سیاقِ کلام کی دلالت قطعی ہے کہ اس سزا کا تعلق رسول کے بعد اتمامِ حجت ہی کے اصول سے تھا اور اسی وجہ سے اس کا اطلا ق بنی اسرائیل پر کیا گیا۔ سزا کے ذکر کے بعد رسالت اور اتمامِ حجت کا ذکر ان الفاظ میں آیا ہے: و لقد جآتھم رسلنا بالبینٰت ثم ان کثیراً منھم بعد ذلک فی الارض لمسرفون۔ (یہ بھی حقیقت ہے کہ (اِن پر اتمام حجت کے لیے) ہمارے پیغمبر اِن کے پاس نہایت واضح نشانیاں لے کر آئے، لیکن اِس کے باوجود اِن میں سے بہت سے ہیں جو زمین میں زیادتیاں کرنے والے ہیں۔) پھر اس کے معاً بعد آیتِ حرابہ ہے جس میں ایسے ہی "مسرفون" کو "اللہ اور اس کے رسول کے خلاف محاربہ کرنےوالے" کہا گیا ہے اور انھی کو فساد فی الارض کا مرتکب قرار دیا ہے :  "(اِنھیں بتا دیا جائے کہ) جو اللہ اور اُس کے رسول سے لڑیں گے اور زمین میں فساد پیدا کرنے کی کوشش کریں گے، اُن کی سزا پھر یہی ہے کہ عبرت ناک طریقے سے قتل کیے جائیں یا سولی پر چڑھائے جائیں یا اُن کے ہاتھ اور پاؤں بے ترتیب کاٹ دیے جائیں یا اُنھیں علاقہ بدر کردیا جائے۔ یہ اُن کے لیے دنیا میں رسوائی ہے اور آخرت میں اُن کے لیے ایک بڑا عذاب ہے۔" یہاں دیگر باتوں کے علاوہ اس امر پر بھی غور کریں کہ ایسے لوگوں کےلیے دنیا میں رسوائی اور آخرت کے عذاب کا ذکر ہے جو ظاہر ہے کہ صرف رسول کے مکذبین پر ہی صادق آتا ہے۔ پس قرآن نے صاف الفاظ میں بتادیا ہے کہ حرابہ کی یہ سزا اس صورت میں ہے جب "اللہ کا رسول دنیا میں موجود ہو اور لوگ اُس کی حکومت میں اُس کے کسی حکم یا فیصلے کے خلاف سرکشی اختیار کرلیں۔ " اسی وجہ سے اگلی آیت میں ان لوگوں کو اس سزا سے مستثنی کردیا گیا ہے جو توبہ کرلیں : " مگر اُن کے لیے نہیں جو تمھارے قابو پانے سے پہلے توبہ کرلیں۔ سو (اُن پر زیادتی نہ کرو اور) اچھی طرح سمجھ لو کہ اللہ بخشنے والا ہے، اُس کی شفقت ابدی ہے۔"یہاں توبہ کے الفاظ اسی طرح آئے ہیں جیسے سورۃ التوبہ میں مشرکینِ عرب کےلیے آئے ہیں : فان تابوا و اقاموا الصلوۃ و آتوا الزکوۃ فخلوا سبیلھم۔  اس کے متصل بعد والی آیت میں ایسے توبہ کرنے والے لوگوں کو اللہ سے ڈرنے کا کہا گیا ہے۔ پھر ان مفسدین کےلیے آخرت کی سزا کا ذکر ہے اور اس کے بعد سلسلۂ کلام واپس فساد کی سزا کے ساتھ جڑ گیا ہے اور سرقہ کا ذکر کیا ہے جس کا ارتکاب رسول کی موجودگی میں کیا جائے تو وہ فساد کی بدترین قسم بن جاتا ہے اور اسی وجہ سے اس پر ہاتھ کاٹنے کی سزا مقرر کی گئی ہے۔ واضح رہے کہ سورۃ یوسف میں قرآن نے صراحت کے ساتھ چوری کو فساد فی الارض میں شمار کیا ہے : ما جئنا لنفسد فی الارض و ما کنا سٰرقین۔ پھر یہ بھی دیکھیے کہ ہاتھ کاٹنے کی اس سزا کے متعلق قطعی الفاظ میں تصریح کی گئی ہے کہ یہ نکالاً من اللہ یعنی " اللہ کی طرف سے عبرت ناک سزا کے طور پر " دی جارہی ہے۔  کے بعد پھر توبہ کا ذکر ہے : " پھر جس نے اپنے اِس ظلم کے بعد توبہ اور اصلاح کرلی تو اللہ اُس پر عنایت کی نظر کرے گا۔ بے شک، اللہ بخشنے والا ہے، اُس کی شفقت ابدی ہے۔"غامدی صاحب حرابہ کے بعد توبہ اور سرقہ کے بعد توبہ میں فرق کیا ہے اور وہ اس کے قائل ہیں کہ حرابہ کے بعد پکڑے جانے سے قبل توبہ کی جائے تو حرابہ کی سزا نہیں دی جائے گی لیکن چوری کی سزا اس کے باوجود دی جائے گی۔ تاہم قرآن کی قطعی دلالت کے سامنے بوحنیفہ و شافعی، اشعری و ماتریدی اور جنید و شبلی کی طرح اصلاحی و غامدی کی راے کی بھی کوئی حیثیت نہیں ۔ پس توبہ جیسے شرک ، ارتداد اور حرابہ و قصاص کی سزا معطل کردیتی تھی ، ایسے ہی چوری کی سزا بھی معطل کرنے کےلیے بھی کافی تھی۔ اور عہدِ رسالت کے بعد تو ان سزاؤں کا نفاذ ویسے بھی نہیں ہونا۔ یہ بات سیاقِ کلام سے قطعی طور پر ثابت ہے کیونکہ چوری کے جرم کے بعد توبہ پر اللہ کی مغفرت کے اعلان کے بعد پھر "یا ایھا الرسول" کے الفاظ سے رسول اللہ ﷺ کو مخاطب کرکے انھیں تسلی دی گئی ہے کہ ایسے مفسدین کی روش سے آپ غمزدہ نہ ہوں ۔ یہ قرآن نے صاف الفاظ میں بتادیا کہ سارا معاملہ رسول کے متعلق خصوصی قانون یعنی اتمامِ حجت کے قانون کا ہے ۔ یہاں پھر دیکھیے کہ قطعی الفاظ میں تصریح کی گئی ہے کہ ان مفسدین میں کچھ وہ ہیں جو منہ سے کہتے ہیں کہ ہم ایمان لائے اور کچھ یہود میں سے ہیں : " تمھیں آزردہ نہ کریں وہ لوگ، اے پیغمبر جو(خدا کی شریعت کے ) منکر ہوجانے میں ایک دوسرے سے بڑھنے کی کوشش کر رہے ہیں،وہ بھی جو منہ سے کہتے ہیں کہ ہم ایمان لائے ہیں، دراں حالیکہ اُن کے دل ایمان نہیں لائے اور وہ بھی جو یہودی ہوچکے ہیں۔"ان الفاظ نے قطعی طور پر واضح کردیا کہ حرابہ ، قصاص اور سرقہ کی آیات میں مفسدین سے مراد یہی لوگ تھے جو رسول کی موجودگی میں اور اس کی حکومت میں اس کے خلاف سرکشی کررہے تھے۔  باقی رہا زنا کی سزا کا معاملہ تو قرآن نے صاف الفاظ میں بیان کردیا ہے کہ یہ بھی عہدِ رسالت میں اس جرم کا ارتکاب کرنے والے مفسدین کےلیے تھی ۔ چنانچہ پہلے مرحلے میں سورۃ النسآء میں ان لوگوں کو قید کرنے کا حکم دیا گیا۔ پھر سورۃ النور میں ان کےلیے سو کوڑوں کی سزا مقرر کی گئی۔ یہ اس کے بعد بھی اپنی حرکتوں سے باز نہ آئے تو سورۃ الاحزاب میں ان کے لیے حتمی حکم نازل کیا گیا اور اس میں قطعی الفاظ میں کہا گیا ہے کہ اس سزا کا اطلاق ان لوگوں پر ہوتا تھا جنھوں نے رسول کی موجودگی میں رسول کے شہر میں فساد کا ارتکاب کیا :  " یہ منافقین اگر (اِس کے بعد بھی) اپنی حرکتوں سے باز نہ آئے اور وہ بھی جن کے دلوں میں بیماری ہے اور جو مدینہ میں لوگوں کو بھڑکانے کے لیے جھوٹ اڑانے والے ہیں تو ہم اُن پر تمھیں اکسا دیں گے، پھر وہ تمھارے ساتھ اِس شہر میں کم ہی رہنے پائیں گے۔اُن پر پھٹکار ہو گی، جہاں ملیں گے، پکڑے جائیں گے اور بے دریغ قتل کر دیے جائیں گے۔ یہی اُن لوگوں کے بارے میں اللہ کی سنت ہے جو پہلے گزر چکے ہیں اور اللہ کی اِس سنت میں تم ہرگز کوئی تبدیلی نہ پاؤ گے۔ " پھر جہاں تک قذف کی سزا کا تعلق ہے تو نظمِ  کلام کی قطعی گواہی یہ ہے کہ یہ سزا امہات المؤمنین پر الزام رکھنے والے ان مجرموں کےلیے مقرر کی گئی تھی جو عہد رسالت میں اس فساد کا ارتکاب کرتے تھے۔ چنانچہ واقعۂ افک کی آیات میں قطعی الفاظ میں اس امر کی تصریح کی گئی : لو لا جآوا علیہ باربعۃ شھدآء۔ اگلی آیات بھی صاف الفاظ میں بیان کررہی ہیں کہ سارا معاملہ امہات المؤمنین پر بہتان تراشی کرنے والے منافقین کا تھا اور اسی لیے ان آیات میں رسول کے ان مخالفین کے لیے جو رسول کی موجودگی میں اس فساد کا ارتکاب کررہے تھے ، آخرت کے عذاب عظیم کا بھی ذکر کیا ۔  پس اس معاملے میں دو رائیں نہیں ہوسکتیں کہ حدود سزائیں ہوں یا قصاص کی سزا ، ان کا تعلق رسول اللہ ﷺ کے اولین اور براہِ راست مخاطبین سے تھا جن پر رسول اللہ ﷺ نے خود اتمامِ حجت کیا ۔ بعد کے ادوار سے ان کا کوئی تعلق قطعاً نہیں ہے اور ان کے حکم کو عام سمجھنا ایک بہت بڑی غلطی ہے ۔   --------------- پس نوشت: جو قارئین الجھن میں ہیں ان کےلیے یہ تصریح ضروری ہے کہ اس تحریر میں پیش کی گئی راے میری نہیں ہے، الحمد للہ۔  یہ تحریر غامدی صاحب کے اصولوں کے اطلاق پر مبنی ہے ۔ یہ بات بھی نوٹ کرلیں کہ اس تحریر میں واوین میں موجود الفاظ غامدی صاحب ہی کے ہیں۔ البتہ ان سے استدلال میں نے کیا ہے اور یہ استدلال غامدی صاحب کے اصولوں کی روشنی میں کیا ہے۔ اگر غامدی صاحب کے ترجمان یا متاثرین یہ سمجھتے ہیں کہ غامدی صاحب کے اصولوں کے اطلاق میں کہیں غلطی ہوئی ہے تو وہ اس غلطی کی نشان دہی کرکے عند اللہ ماجور اور عند الناس مشکور ہوں گے۔ ---------- نشر مکرر

##############################
https://web.facebook.com/MMushtaqYusufzai/posts/925026134578778
جسٹس مظہر عالم خان میاں خیل صاحب کے ساتھ ایک خوشگوار لمحہ

##############################
https://web.facebook.com/MMushtaqYusufzai/posts/925022897912435
ایک خوبصورت لمحہ! ------------- جسٹس قاضی فائز عیسیٰ صاحب کو معلوم ہوا کہ ڈاکٹر سعید سوسیک کا تعلق بوسنیا سے ہے تو کہا پھر تو میرے گلے لگ جائیں۔ انھوں نے کہا کہ جب بوسنیا پر ظلم ہورہا تھا تو ہمارے دل بہت دکھی تھے۔ سعید نے بھی پاکستان اور پاکستانیوں سے اپنی محبت کا ذکر کیا۔  جسٹس صاحب کی ایسی باتیں ہیں جنھوں نے دلوں میں ان کےلیے محبت پیدا کی ہے۔

##############################
https://web.facebook.com/MMushtaqYusufzai/posts/925015587913166
انسانی جسم اللہ کی امانت ہے! -------------- جسٹس قاضی فائز عیسیٰ صاحب نے آج اس بات پر خصوصی زور دیا اور کہا کہ ہم مسلمانوں کو اللہ کے رسول ﷺ کی یہ سنت کیوں یاد نہیں آتی کہ آپ پیٹ بھر کر کھانا نہیں کھاتے تھے، کیوں مسلمانوں میں وزن بڑھنے کا مرض اس کثرت سے پایا جاتا ہے۔ اس ضمن میں انھوں نے گوشت خوروں کی بھی خصوصی کلاس لی۔ بات بہت سنجیدہ ہوئی تو مجھے کہنا پڑا کہ گوشت خوری کےلیے میں بھی بہت بدنام ہوں اور ہمارے ایک دوست تو یہاں تک کہتے ہیں کہ سبزی کھانے کا صحیح طریقہ یہ ہے کہ سبزی دنبے کو کھلائیں اور پھر دنبہ خود کھائیں۔ بعد میں انھوں نے جوابی لطیفہ سنایا کہ اگر سبزی کھانے سے کچھ فرق پڑتا تو ہاتھی کا وزن ضرور کم ہوتا۔

##############################
https://web.facebook.com/MMushtaqYusufzai/posts/924994324581959
جسٹس ڈاکٹر فدا محمد خان صاحب مرحوم کی یاد میں ------------------- آج شریعہ اکیڈمی، بین الاقوامی اسلامی یونی ورسٹی اسلام آباد، کے زیر اہتمام وفاقی شرعی عدالت کے جج جناب جسٹس ڈاکٹر فدا محمد خان صاحب کی یاد میں ایک تقریب کا اہتمام کیا گیا جس میں نہ صرف ان کی بطور جج وفاقی شرعی عدالت کارکردگی اور فیصلوں پر بحث کی گئی بلکہ ان کی شخصیت اور اخلاق کے روشن پہلوؤں پر بھی گفتگو کی گئی۔ پروگرام کی خاص بات یہ تھی کہ اس میں سپریم کورٹ سے پانچ معزز جج صاحبان جناب جسٹس مشیر عالم، جناب جسٹس قاضی فائز عیسیٰ، جناب جسٹس مظہر عالم خان میاں خیل، جناب جسٹس یحیٰ آفریدی، جناب جسٹس ڈاکٹر خالد مسعود نے شرکت کی۔ نیز وفاقی شرعی عدالت کے چیف جسٹس جناب جسٹس محمد نور مسکان زئی نے پروگرام کی صدارت کی اور وفاقی شرعی عدالت کے دوسرے جج جناب جسٹس شوکت رخشانی نے بھی شرکت کی۔ ان کے علاوہ اسلام آباد ہائی کورٹ کے چیف جسٹس جناب جسٹس اطہر من اللہ نے بھی شرکت کرکے عزت افزائی کی۔ سپریم کورٹ کے سابق جج جناب جسٹس میاں شاکر اللہ جان نے بھی رونق بخشی۔  اتنی بڑی تعداد میں اعلی عدلیہ کے جج صاحبان نے شاید ہی کسی یونی ورسٹی کے پروگرام میں شرکت کی ہو لیکن یہ جسٹس فدا محمد خان صاحب کے اعلی اخلاق اور کردار کا کمال تھا کہ یہ تمام جج صاحبان ہمارئ دعوت پر ان کی یاد میں منعقد کی گئی اس تقریب میں شرکت کےلیے تشریف لائے۔  تقریباً ہر جج صاحب نے جسٹس فدا صاحب کے بہترین اخلاق کا خصوصی ذکر کیا۔ جسٹس یحیٰ آفریدی صاحب نے دور گاڑی پارک کی اور پیدل آنے لگے۔ میں نے آگے بڑھ کر استقبال کیا اور کہا کہ گاڑی آگے آسکتی تھی تو انھوں نے کہا ایک تو میں تعلیمی ادارے میں آرہا ہوں اور دوسرے جسٹس فدا صاحب کو اپنا استاد مانتا ہوں، اس لیے ان کے احترام میں میں پیدل آنے کو اپنی سعادت سمجھتا ہوں۔ جسٹس قاضی فائز عیسی صاحب نے اس مقدمے کا تفصیلی ذکر کیا جس میں انھوں نے بطور وکیل جسٹس فدا صاحب کے سامنے دلائل دیے تھے اور بنیادی طور پر یہ مقدمہ قائم کیا تھا کہ انسانی جسم انسان کی ملکیت نہیں بلکہ اس کے پاس اللہ کی امانت ہے۔ جسٹس مشیر عالم صاحب نے جسٹس فدا صاحب کی یاد میں شریعہ اکیڈمی میں ایک چیئر قائم کرنے کی تجویز دی اور اس سلسلے میں تعاون کا یقین دلایا۔ جسٹس اطہر من اللہ صاحب نے اس بات پر خصوصی طور پر فخر کا اظہار کیا کہ وہ اسلامی یونی ورسٹی کے سٹوڈنٹ ہیں اور یہاں سے انھیں بہت اچھے اساتذہ ملے۔ انھوں نے جسٹس فدا صاحب کے بطور استاذ خصوصیات پر بھی روشنی ڈالی۔ چائے کی نشست پر معزز جج صاحبان نے عدلیہ اور تعلیمی اداروں کے درمیان تعلق اور رابطے کو مزید بہتر بنانے کی ضرورت اور اہمیت پر بھی بات کی۔

##############################
https://web.facebook.com/MMushtaqYusufzai/posts/924850744596317
جسٹس ڈاکٹر فدا محمد خان کی یاد میں تقریب ------------------ 

##############################
https://web.facebook.com/MMushtaqYusufzai/posts/924548767959848
ابتلائے عام کا عذر ............. عوام کے نزدیک علماء کا کام بس یہ رہ گیا ہے کہ جس معصیت میں ان کو ابتلا ہوجایا کرے اسے معصیت کی فہرست سے نکال دیا کریں. (ملفوظات حکیم الامت، ج1، ص29 )

##############################
https://web.facebook.com/MMushtaqYusufzai/posts/924292784652113
مدت گزری اک وعدے پر آج بھی قائم ہیں، محسنؔ ہم نے ساری عمر نبھائی اپنی پہلی مجبوری !مدت گزری اک وعدے پر آج بھی قائم ہیں، محسنؔ ہم نے ساری عمر نبھائی اپنی پہلی مجبوری !

##############################
https://web.facebook.com/MMushtaqYusufzai/posts/924052941342764
زنا بالجبرکی بحث میں اہل المورد کی غلطی : جناب سید منظور الحسن صاحب کی خدمت میں  (نشر مکرّر) ----------------------------------- اہل المورد میں جن صاحب کے متعلق ہمیں سب سے زیادہ یہ توقع تھی کہ وہ اس بحث میں گروہی تعصب سے بالاتر ہو کر حصہ ڈالیں گے وہ برادر محترم جناب سید منظور الحسن صاحب ہی تھے لیکن ان کے مضمون نے یہ خوش فہمی بھی ختم کردی ۔انھیں نہ صرف ہمارا اسلوب 'عامیانہ' نظر آیا بلکہ 'اگر زینب زندہ ہوتی' کے سوقیانہ ڈرامے کےلیے انھیں جواز بھی تراشنے پڑے کیونکہ بہرحال اس ڈرامے کے خالق المورد کے ڈائریکٹر کے منصب پر (ذاتی قابلیت کی بنیاد پر نہ کہ اقربا پروری کی وجہ سے) فائز ہیں۔ بہرحال منظور بھائی کے طویل مضمون کے اہم نکات پر مختصر تبصرہ پیشِ خدمت ہے:  اولاً انھوں نے فقہاے کرام کے موقف کی تحقیق کےلیے مولانا تقی عثمانی صاحب کا مختصر مقالہ چنا ہے اور یہ دکھانے کی کوشش کی ہے کہ میرا بیان کردہ موقف مولانا کے موقف سے مختلف ہے۔ جناب احمد بلال صاحب کے مضمون پر تبصرے میں ہم واضح کرچکے ہیں کہ انھوں نے فقہاے کرام کے موقف کو کیسے غلط سمجھا ہے۔ بعینہ یہی غلطی منظور بھائی نے مولانا تقی عثمانی صاحب کے موقف کو سمجھنے میں کی ہے ۔ اس لیے جو سوالات ہم نے احمد بلال صاحب کے سامنے رکھے ہیں وہی منظور بھائی کے سامنے بھی رکھتے ہیں اور وہ چاہیں تو براہ راست یہ سوالات مولانا تقی عثمانی صاحب سے بھی پوچھ کر ان کا جواب معلوم کرسکتے ہیں :  1۔ کیا متخصصین فی المیزان کسی ایک فقیہ کا نام بتاسکتے ہیں جو جنسی تشدد کے ثبوت کےلیے چار گواہ لازمی سمجھتے ہوں؟  2۔ چلیں کسی ایسے فقیہ کا ہی نام بتادیں جو جنسی تشدد کے الزام کو قذف کہتا ہو۔  3۔ یہ بھی نہیں تو کسی ایسے فقیہ کا نام بتادیں جو "زنا بالجبر" کے الزام کو قذف کہتا ہو اور اس وجہ سے ثبوت میں چار گواہ مانگتا ہو۔ ہم یہ بھی واضح کرچکے ہیں کہ پاکستان میں رائج کیے گئے جرم زنا آرڈی نینس اور جرم قذف آرڈی نینس کی رو سے بھی زنا بالجبر کے ثبوت کےلیے چار گواہ ضروری نہیں تھے نہ ہی زنا بالجبر کی شکار خاتون کو قذف کی سزا دی جاسکتی تھی۔ یہ بھی معلوم حقیقت ہے کہ حدود آرڈی نینسز کے متعلق کئی عدالتی فیصلے خود مولانا تقی عثمانی صاحب نے لکھے ہیں۔ ان فیصلوں میں ، اور نہ ہی منظور بھائی کے ذکر کردہ مختصر مضمون میں، انھوں نے کہیں زنا اور قذف آرڈی نینسز کے اس موقف کو غلط کہا ہے۔  ثانیاً منظور بھائی کو ہمارے مضمون "فقہ اور اصول فقہ کے متعلق جہل مرکب کا شاہکار" کے اسلوب پر اعتراض ہے۔ ان کی خدمت میں عرض ہے کہ 'اگر زینب زندہ ہوتی' پر تبصرے کےلیے اس سے بہتر عنوان اور اسے بہتر اسلوب میرے بس میں نہیں تھا۔ مجھے اس سلسلے میں معذور جانیے۔ ہاں، ان کی خوشی کےلیے ہم اس عنوان سے "شاہکار" کا لفظ ہٹانے کےلیے سوچ سکتے ہیں۔  دوسرے یہ کہ اس مضمون میں غامدی صاحب کے اس اسلوبِ تنقید کی پیروی کی کوشش کی گئی ہے جو انھوں نے "برہان" میں اپنے تنقیدی مضامین میں اپنایا ہے۔ اس سے زیادہ میں نے کچھ نہیں کیا ہے۔ جب تک "برہان "موجود ہے اور "اگر زینب زندہ ہوتی" جیسے ڈرامے وجود میں آئیں گے، ان پر تنقید کے لیے یہی اسلوب مناسب سمجھا جائے گا۔

##############################
https://web.facebook.com/MMushtaqYusufzai/posts/923960448018680
"زندگی میں ہی بیٹیوں کو حصہ دیں!" (نشر مکرّر) ---------------------------------------- ہمارے معاشرے میں خواتین پر جاری ظلم کی ایک مثال یہ ہے کہ وراثت میں ان کا مقررہ شرعی حصہ انھیں نہیں دیا جاتا۔ کئی اہلِ علم ایسے میں خاندان کے بڑے کو مشورہ دیتے نظر آتے ہیں کہ بیٹیوں کو اپنی زندگی میں ہی حصہ دیں۔ ہمارے نزدیک یہ مسئلے کا حل نہیں، بلکہ اس کی مثال محض دردکش دوا کی ہے۔ ذرا سوچیے کہ بیٹیوں کا 'حصہ' زندگی میں کیسے دیا جاسکتا ہے جبکہ مورث کی ابھی موت ہی نہیں ہوئی؟ کسی بھی وارث کا حق پیدا ہی تب ہوتا ہے جب مورث کی موت واقع ہو۔ اس کی زندگی میں اس کا مال اسی کا ہے اور اس میں اس کے ورثا کا حصہ نہیں ہے، بلکہ ابھی اس کا کوئی وارث ہی نہیں ہے۔ ہاں، ہبہ کی بات الگ ہے۔ کوئی بھی شخص اپنی زندگی میں اپنے مال میں سے کسی بھی شخص کو ہبہ کرسکتا ہے۔ تاہم یاد رکھنے کی بات یہ ہے کہ ہبہ کرنا کسی پر فرض نہیں ہے۔  چنانچہ سچی بات یہ ہے کہ یہ جسے 'حل' کہا جارہا ہے دراصل حل نہیں ہے۔ حل یہ تب ہوتا جب وہ حصہ اس کے ذریعے ادا ہوتا جو قانوناً فرض ہے اور جو عام طور پر ادا نہیں کیا جاتا۔ یہاں تو جو ادا کیا جاتا ہے، وہ حصہ نہیں، اور جو حصہ قانوناً واجب الادا ہوتا ہے، اس کی عدم ادائیگی کا امکان اس ہبہ کے بعد بھی رہتا ہے۔  اصل مسئلے کے حل کےلیے توجہ اس امر پر ہونی چاہیے کہ موت کے بعد ترکے کی عدم ادائیگی کےلیے مورث ذمہ دار ہی نہیں کیونکہ وہ حصہ تو پیدا ہی تبھی ہوا جب وہ مرگیا۔ ایسے میں اگر کسی وارث کو اس کا قانونی حصہ ادا نہیں کیا جارہا تو اس کےلیے ذمہ داری مورث پر نہیں بلکہ اس کے ان ورثا پر عائد ہوتی ہے جو اس حصے پر قابض ہیں۔ اس لیے'حل' اس مسئلے کا وہ ہوگا جو ان ورثا کو مجبور کردے کہ شرعی حصہ ہر وارث کو دیا جاسکے۔ چنانچہ شرعاً حکمران اور قاضی کی ذمہ داری یہ ہے کہ وہ مظلوم کو اس کا حق دلوائے۔  خلاصۂ بحث: "حکومت اپنی ذمہ داری پوری کرے۔" --------------------------------- پس نوشت: 2012ء میں صوبہ خیبر پختونخوا نے خواتین کے حق وراثت کے نفاذ کےلیے قانون بنایا ہے جو بہت حد تک ناقص ہے اور اس کے ناقص ہونے کا اس سے بڑا ثبوت کیا ہوسکتا ہے کہ چھ سال گزرنے کے بعد بھی اس قانون کا کوئی فائدہ خواتین کو نہیں پہنچ سکا۔

##############################
https://web.facebook.com/MMushtaqYusufzai/posts/923918811356177
قرآن کریم کا عبرانی ترجمہ -------------- جسے شاہ فہد کمپلیکس مدینہ منورہ نے 2018ء میں شائع کیا ہے۔ بعض خبروں میں اسے تحریف قرار دیتے ہوئے اس پر کڑی تنقید کی گئی ہے۔ یہاں تک کہا گیا کہ اس میں سے مسجد اقصی اور رسول اللہ ﷺ کے نامِ نامی ہٹادیے گئے ہیں۔  عبرانی زبان سے مجھے ابتدائی درجے ہی کی واقفیت ہے اور اس وقت سے ہے جب زمانۂ طالب علمی میں میں نے تورات کے سنجیدہ مطالعے کی طرف توجہ دی۔ باقاعدہ بندوبست نہ ہونے اور دیگر مصروفیات کی بنا پر زبان سیکھنے کا کام ادھورا ہی رہا لیکن کسی حد تک حروف شناسی کی صلاحیت باقی رہی۔ اس معمولی شدھ بدھ کی بنیاد پر کم از کم میں یہ تصدیق تو کر ہی سکتا ہوں کہ ذیل کے لنک میں دیے گئے تھریڈ میں اس ترجمے کے متعلق جو کچھ کہا گیا ہے وہ درست ہے اور کم از کم یہ دو باتیں تو غلط ہیں کہ اس میں مسجد اقصی یا رسول اللہ ﷺ کا نام حذف کردیا گیا ہے۔  باقی ترجمہ کیسا ہے؟ یہ عبرانی زبان و ادب کا گہرا علم رکھنے والے ہی بتاسکتے ہیں اور ترجمے پر اہل علم کا اختلاف کوئی انوکھی بات بھی نہیں ہے۔ تاہم اس حد تک بدگمانی کا ابھی میں قائل نہیں ہوسکا ہوں کہ مدینہ منورہ سے ترجمہ ہو اور اس میں جان بوجھ کر قرآن کا مفہوم تبدیل کردیا گیا ہو۔ ----------------- 

##############################
https://web.facebook.com/MMushtaqYusufzai/posts/898922050522520
آپ غلطی سے اسے "ووٹ کو عزت دو" سمجھ بیٹھے تھے۔ 'و' اور 'ب'  قریب المخارج ہوتے ہیں، بھائی!آپ غلطی سے اسے "ووٹ کو عزت دو" سمجھ بیٹھے تھے۔ 'و' اور 'ب'  قریب المخارج ہوتے ہیں، بھائی!

##############################
https://web.facebook.com/MMushtaqYusufzai/posts/898852963862762
آرمی چیف کے عہدے کے متعلق قانون سازی -------------------------- سپریم کورٹ کے فیصلے کا سب سے خوش آئند پہلو یہی تھا کہ اب اس موضوع پر مکمل قانون سازی کی جارہی ہے اور آئندہ اس معاملے میں جواز و عدم جواز یا دیگر امور کی تحقیق کےلیے ریفرنس پوائنٹ یہی قانون ہوگا۔ یہ ایسا معاملہ ہے کہ اس پر جلد بازی جتنی نامناسب ہے ، اس عمل میں حصہ لینے سے گریز اتنا ہی ناجائز ہے۔  اس لیے میرے نزدیک نون لیگ پر اس اعتبار سے تنقید غلط ہے کہ وہ کیوں اس معاملے میں تعاون پر آمادہ ہوگئی ہے۔ البتہ اگر نون لیگ کا تعاون اس مقصد کےلیے ہے کہ آرمی چیف کو باور کرایا جائے کہ "تری سرکار میں پہنچے تو سبھی ایک ہوئے"، تو پھر تنقید بجا ہے لیکن اس پر سوال یہ پیدا ہوتا ہے کہ نون لیگ سے آپ کو یہ توقع کیوں تھی کہ وہ اس کے برعکس کچھ کرے گی؟ پچھلے ساڑھے تین سال سے میں فیس بک پر ہوں اور مسلسل یہی تو لکھ رہا ہوں کہ نون لیگ سے مزاحمت کی توقع رکھنے سے بڑی حماقت کوئی نہیں ہے۔ اگر آپ کو واقعی یہ توقع تھی تو خود پر تنقید کیجیے۔ اور ہاں، طلعت حسین، انصار عباسی، احمد نورانی، سلیم صافی اور خورشید ندیم وغیرہ پر چار حرف ضرور بھیجیے جنھوں نے مٹی کے مادھو کو مزاحمت کا استعارہ باور کرانے میں لیپ ٹاپ اور موبائل کے کی بورڈز کا بیڑا غرق کردیا اور آخر میں نتیجہ نکلا: ٹائیں ٹائیں فش!

##############################
https://web.facebook.com/MMushtaqYusufzai/posts/897555547325837
میں اور میرا سکول ---------------- مجھے سکول جانے کا شوق کبھی نہیں رہا۔ ابتدا سے ہی سکول جانے کو عذاب سمجھا۔ ہمیشہ نہ جانے کے بہانے ڈھونڈتا تھا۔ جب کبھی بارش کی وجہ سے سکول نہ جا پاتے یا سکول وین کا کوئی مسئلہ ہوجاتا تو اتنی خوشی ہوتی جو بیان سے باہر ہے۔ یہ باوجود اس کے کہ سکول میں ہمیشہ مجھے اچھا طالبعلم سمجھا گیا اور ہمیشہ میں نے کلاس میں پوزیشن لی۔ کلاس کے دوست بھی اچھے لگتے تھے اور اساتذہ اور استانیاں بھی لیکن اس کے باوجود سکول سے چھٹی ہوتی تو زیادہ خوشی ہوتی۔ ابتدائی تعلیم ایک اچھے انگریزی میڈیم سکول میں ہوئی۔ درمیان میں ایک مسیحی سکول میں چند مہینوں کےلیے گیا اور جلد ہی اس سے نکلنے میں کامیاب ہوا۔ پھر ایک تیسرے سکول جانا پڑا جہاں کسی حد تک دل لگ گیا کیونکہ دوستیاں بن گئیں لیکن پانچویں جماعت کے بعد سرکاری سکول میں داخل کیا گیا تو پھر چند مہینوں تک معاملہ خراب رہا۔ سرکاری سکول ان دنوں بہت اچھے معیار کے ہوتے تھے۔ اساتذہ بہت زیاہ محنت کرتے تھے اور بہت شوق سے پڑھاتے تھے۔ چنانچہ کچھ ہی عرصے میں چند اساتذہ کی وجہ سے سکول جانے کا شوق پیدا ہوا۔ آٹھویں جماعت تک میں کسی حد تک ریگولر ہوگیا تھا، یعنی چھٹیاں کم کر لی تھیں اگرچہ اب بھی کبھی کبھار بہانے بنا کر چھٹیاں کر ہی لیتا تھا۔  آٹھویں جماعت کا امتحان دیا تو میرے ساتھ ایک بڑا سانحہ ہوا۔ ان دنوں آٹھویں جماعت کا امتحان بھی بورڈ لیا کرتا تھا اور اس کے بعد نتائج اور پھر نویں جماعت شروع ہونے کے درمیان میں تقریباً چار مہینوں کا گیپ ہوتا تھا۔ مجھے بڑی شدت سے ان چھٹیوں کا انتظار تھا لیکن جیسے ہی میں آٹھویں جماعت کے امتحانات سے فارغ ہوا تو والد صاحب نے ایئر فورس کے سکول میں نویں جماعت میں داخل کرادیا۔ مجھے اچھی طرح یاد ہے کہ میرا ذہن کیسے باغیانہ خیالات کی آماجگاہ بن گیا تھا۔  اچھا، ایسا بھی نہیں تھا کہ میں پڑھائی کا شوقین نہیں تھا۔ ان دنوں میں مظہر کلیم کی عمران سیریز سے اکتا کر ابن صفی کی عمران سیریز اور جاسوسی دنیا کا متوالا بن چکا تھا اور خود بھی ایک ناول لکھ چکا تھا اور دوسرے ناول پر کام کررہا تھا۔ چھے پارے حفظ کرچکا تھا۔ معارف القرآن آدھی پڑھ چکا تھا۔ علامہ شبلی کی سیرت النبی کا تفصیلی مطالعہ کرچکا تھا۔ یہودیت اور مسیحیت کے متعلق کتب پڑھ رہا تھا۔ فقہ پر اردو میں کئی کتابیں پڑھ چکا تھا۔ میتھس میرا پسندیدہ ترین سبجیکٹ تھا۔ (ڈرائنگ اور ڈایاگرامز بنانے سے ہمیشہ دور بھاگتا تھا۔) اردو شعر و ادب سے بے حد لگاؤ تھا۔ غالب اور اقبال کا اردو کلام ازبر تھا۔ پشتو شعر اور نثر سے دیوانگی کی حد تک لگاؤ تھا۔ کلیلہ و دمنہ پشتو میں پوری پڑھ چکا تھا۔ کئی چھوٹے قصے کہانیاں لکھ چکا تھا۔ بعض مقامی اخبارات کےلیے مضامین لکھ کر شائع کراچکا تھا۔ اور  بھی بہت کچھ۔  بس اس سب کچھ کے باوجود سکول جانے کو دل نہیں کرتا تھا، اور پھر یہ سلسلہ بھی شروع ہوا کہ میں گھر سے تو نکل پڑتا لیکن سکول جانے کے بجاے کسی پارک میں بیٹھ کر ناول پڑھتا، کوئی سنجیدہ کتاب پڑھتا، کچھ لکھتا، یا ویسے ہی سوچتا رہتا اور پھر سکول کا وقت گزرچکنے کے بعد واپس گھر آتا۔ ایک دن یہ راز کھلنا ہی تھا اور کھل ہی گیا۔ (یہ دلچسپ واقعہ کسی اور وقت لکھوں گا، ان شاء اللہ۔) اس کے بعد والد صاحب کی ناراضی جب ختم ہوئی تو انھوں نے مجھے واپس مردان کے سرکاری سکول میں داخل کرادیا۔ اتنی خوشی ہوئی جو بیان سے باہر ہے۔ یہ الگ بات ہے کہ دو سال بعد میٹرک کیا تو پھر اسی ایئر فورس کے کالج میں ایف ایس سی کےلیے داخل کرایا گیا اور پھر مزاحمت کے باوجود مجھے دو سال وہاں گزارنے پڑے۔ یہ دو سال مسلسل میں کالج کے نظم و ضبط کی خلاف ورزی کرتا رہا اور اس کے نتائج بھی بھگتتا رہا۔  اس دوران میں خود بھی سوچتا رہا کہ یہ ہو کیا رہا ہے اور مجھے کرنا کیا ہے؟ بالآخر اسلامی یونی ورسٹی کو خط لکھا (اس کی تفصیل بھی کسی وقت عرض کروں گا، ان شاء اللہ، کہ اسلامی یونی ورسٹی کا خیال کہاں سے آیا)۔ ایف ایس سی کے رزلٹ سے قبل اسلامی یونی ورسٹی میں داخلہ ہوگیا تھا اور ایئر فورس میں بطور پائلٹ بھرتی کےلیے ابتدائی مراحل بھی پاس کرچکا تھا۔ آئی ایس ایس بی سے قبل رزلٹ آگیا تھا۔ آرمی میڈیکل کالج میں داخلہ ممکن تھا۔ والد صاحب نے بٹھایا اور تینوں آپشنز (اسلامی یونی ورسٹی، ایئر فورس اور میڈیکل کالج) پر میرے ساتھ اور میرے چچا کے ساتھ تفصیلی بحث کی اور بالآخر میرے چچا کی یہ بات انھوں نے مان لی کہ ایل ایل بی شریعہ اینڈ لا ہی بہتر ہے کیونکہ شریعہ اس کے دادا اور نانا کا ورثہ ہے اور لا میرا اور آپ کا (والد صاحب اور چچا دونوں وکیل ہیں)! یوں مجھے میرے خوابوں کی دنیا مل گئی۔ اسلامی یونی ورسٹی آیا اور یہیں کا ہوگیا۔  اب اپنے بچوں کے بارے میں بھی میری کوشش یہی ہے کہ سکول کو ان کے اعصاب پر طاری نہ ہونے دوں۔ میرے نزدیک سکول کے بس دو ہی فوائد ہیں: ایک کسی حد تک سوشلائزیشن اور دوسرا کسی حد تک نظم و ضبط۔ بس اس کے سوا کچھ نہیں۔ سیکھنا سکھانا، پڑھنا پڑھانا سکول میں نہیں گھر پر، حجرے میں، مسجد میں، گلی میں، محلے میں، بازار میں ہوتا ہے۔ ---------- نشر مکرر

##############################
https://web.facebook.com/MMushtaqYusufzai/posts/916547615426630
اسلام آباد میں بہترین دم پخت کہاں ملتا ہے؟ یہ سوال ایک دفعہ زاہد مغل بھائی نے کیا تھا۔ مجھے کوئی ہوٹل ایسا نہیں ملا تھا جسے میں ری کمنڈ کرسکتا۔ بالآخر آج مل ہی گیا۔ روایتی دم پخت اور روش کا بہترین ذائقہ اور قیمت نہایت مناسب۔

##############################
https://web.facebook.com/MMushtaqYusufzai/posts/916191688795556
کراچی سے اسلام آباد فلائیٹ کی ایک کہانی --------- نشر مکرر ---------- کراچی سے ابھی واپسی ہوئی۔ میں حسب معمول فلائیٹ کے دوران میں ایک دلچسپ کتاب پڑھ رہا تھا لیکن قریب بیٹھے دو آدمیوں کی طرف توجہ ہوگئی جب ایک نے، جو کلین شیون تھا، دوسرے سے، جس کی داڑھی اسے داعش کا رکن ثابت کررہی تھی، ایک صاحب کے بارے میں کہا کہ وہ تو اسلام مخالف ہے۔ (ان صاحب کا نام نہیں لوں گا۔) داڑھی والے شخص نے کہا، نہیں بس سیکولر ہے! میں اسلام مخالف اور سیکولر میں فرق پر غور کرنے لگا لیکن ان سے بہرحال پوچھا نہیں۔ کھانا کھاتے ہوئے کلین شیون پڑوسی نے مجھ سے اس کتاب کے متعلق بات شروع کی اور پھر تعارف ہوا تو معلوم ہوا کہ وہ میجر ہیں اور جنھیں حلیے کی بنا پر میں داعش کا رکن سمجھ بیٹھا تھا وہ کیپٹن ہے۔

##############################
https://web.facebook.com/MMushtaqYusufzai/posts/915883465493045
حدود آرڈی نینسز کے خلاف بے جا پروپیگنڈا (3) -------------------------- کیا حدود آرڈینینسز کی وجہ سے سابقہ بیویوں کے خلاف مقدمات قائم کیے جاتے تھے؟ -------------------------- یہ وہ الزام ہے جو اسی کی دہائی میں ہی نہیں، اور صرف کوچۂ صحافت میں ہی نہیں بلکہ مقننہ میں بھی دہرایا گیا جب مشرف دور میں حدود آرڈی نینسز میں ترامیم کا مسودہ پیش کیا گیا۔ اس وقت کے وزیرِ قانون رضا حیات ہراج نے جو کچھ تحریری طور پر اسمبلی میں پیش کیا اس کی رو سے الزام کی صورت یہ تھی: 1۔ پاکستان میں لوگ نہ نکاح کو رجسٹر کرتے ہیں، نہ ہی طلاق کا نوٹس دیتے ہیں؛ 2۔ ایک شخص اپنی بیوی کو طلاق دے دیتا ہے لیکن نوٹس نہیں دیتا۔ وہ عورت عدت گزارچکنے کے بعد کہیں اور شادی کرلیتی ہے لیکن وہ شادی رجسٹر نہیں ہوتی؛ 3۔ اس کے بعد سابقہ شوہر اس سابقہ بیوی کے خلاف زنا کا پرچا کٹوادیتا ہے کہ قانون کی رو سے تو وہ اب بھی اس کی بیوی ہے۔ یہ تین نکات بار بار پڑھیے اور پھر بتائیے کہ یہ مسئلہ زنا آرڈی نینس کی وجہ سے ہے یا بدنامِ زمانہ مسلم فیملی لاز آرڈی نینس کی وجہ سے جو جنرل ایوب خان نے مارشل لا کے زور پر جاری کیا اور آج تک محض جبر کی وجہ سے ریاستی قانون کا حصہ ہے ورنہ جیسا کہ خود وزیر قانون نے فرمایا عملاً اس کی کوئی حیثیت نہیں ہے۔ واضح رہے کہ اس مسلم فیملی لاز آرڈی نینس کی دفعہ 7 میں قرار دیا گیا ہے کہ طلاق جس صورت میں بھی دی جائے تب تک مؤثر نہیں ہوتی جب تک شوہر یونین کونسل کے چیئرمین کو نوٹس نہ بھیجے، اس کی کاپی بیوی کو نہ بھیجے، اور چیئرمین کو اس کی موصولی کے بعد 90 دن نہ گزر جائیں۔ سپریم کورٹ نے 1963ء میں ایک مقدمے (علی نواز گردیزی کیس) میں قرار دیا تھا کہ طلاق دے چکنے کے بعد شوہر نے نوٹس نہیں دیا تو قانون یہ فرض کرتا ہے کہ اس نے طلاق واپس لے لی ہے اور قانون کی نظر میں وہ بدستور میاں بیوی رہتے ہیں۔ یہ وہ قانون جس کی بنا پر سابقہ بیویوں کو زنا کا مرتکب قرار دیا جاتا تھا۔ اس کا راستہ سپریم کورٹ شریعت اپیلیٹ بنچ میں موجود دو مولویوں (مولانا تقی عثمانی اور پیر کرم شاہ ازہری) نے روکا جب 1988ء میں ایک فیصلے (بشیراں بنام محمد حسین) میں انھوں نے قرار دیا کہ زنا آرڈی نینس میں زنا کی تعریف کا ایک اہم عنصر یہ ہے کہ مرد و عورت میں "نکاحِ صحیح" نہ ہو اور یہاں نکاحِ صحیح سے مراد شریعت کی رو سے نکاح صحیح ہے۔ چونکہ مذکورہ صورت میں شرعاً طلاق بھی ہوچکی، عدت بھی ختم ہوچکی، اس کے بعد نکاح بھی صحیح ہوا، اس لیے اسے زنا نہیں قرار دیا جاسکتا۔ اس فیصلے نے خواتین کے خلاف اس طرح کے مقدمات کا راستہ روک لیا۔ اب بتائیے کہ قصور زنا آرڈی نینس کا ہوا یا فیملی لاز آرڈی نینس کا؟ لیکن ہمارے لال بجھکڑوں نے کیا کیا؟  مذکور کہانی بیان کرچکنے کے بعد بجاے اس کے کہ فیملی لاز آرڈی نینس میں ترمیم کی جاتی، وزیر قانون نے تجویز کیا اور پارلیمان نے منظور کیا کہ زنا آرڈی نینس میں زنا کی تعریف سے "نکاحِ صحیح" کی شرط ختم کردی جائے (کیونکہ قانون کی رو سے یہ نکاح صحیح نہیں تھا، خواہ شرعاً یہ نکاح صحیح ہی ہو!) -------------------------------- اسی لیے میں کہا کرتا ہوں کہ فیملی لاز آرڈی نینس ایک ایسی مقدس چیز بن چکی ہے کہ اس میں ترمیم یا اصلاح کی کوشش ہمارے نام نہاد حقوقِ انسانی کے چیمپیئنز کے نزدیک بلاسفیمی سے کم نہیں ہے۔ ہمارے قانونی نظام کا اصل "ٹیبو" یہ ہے، نہ کہ توہین رسالت کی سزا کا قانون کیونکہ اس کو غیرمؤثر کرنے کےلیے تو کئی ترامیم پہلے ہی کی جاچکی ہیں۔ ------------------------------ ختم شد

##############################
https://web.facebook.com/MMushtaqYusufzai/posts/915864782161580
حدود آرڈی نینسز کے خلاف بے جا پروپیگنڈا (2) --------------------------- کیا زنا بالجبر کی شکار خاتون کو قذف کی سزا دی جاتی؟ --------------------------- یہ بھی ان بے بنیاد الزامات میں سے ایک ہے جو اسی کی دہائی سے مسلسل پیش کیے جارہے ہیں اور غامدی صاحب کے داماد کے ڈرامے کا ایک سین یہ بھی تھا۔  جیسا کہ پیچھے واضح کیا جاچکا، جرم زنا آرڈی نینس کے تحت "زنا بالجبر" کا جرم چار گواہوں کے بغیر بھی ثابت ہوسکتا اور گواہی یا اقرار کے علاوہ دیگر طرقِ اثبات بھی عدالت کے سامنے پیش کیے جاسکتے تھے اور ان کی بنیاد پر مجرم کو سزا دی جاسکتی تھی۔  پہلے تو دفعہ 10 دیکھ لیجیے جس میں قرار دیا گیا تھا کہ چار گواہ نہ ہوں تو کیا کیا جائے گا۔ ملاحظہ کریں:  whoever commits ... zina-bil-jabr which is not liable to hadd, or for which proof in either of the forms mentioned in Section 8 is not available and the punishment of ‘qazf’ liable to hadd has not been awarded to the complainant, or for which hadd may not be enforced under this Ordinance, shall be liable to tazir. اسی دفعہ کی ذیلی دفعہ 3 میں قرار دیا گیا تھا:  Whoever commits zina-bil-jabr liable to tazir shall be punished with imprisonment for a term which may extend to twenty-five years and shall also be awarded the punishment of whipping numbering thirty stripes. ان دفعات کی روشنی میں یہ دعوی قطعی غلط تھا کہ ریپ کی شکار خاتون اگر چار گواہ پیش نہ کرسکی تو ریپ ثابت نہ ہوتا، یا یہ کہ ریپ کے ثبوت میں ڈی این اے اور میڈیکل رپورٹس ناقابل اعتبار ٹھہرائی گئیں۔ ایسا نہیں تھا بلکہ معاملہ صرف اتنا تھا کہ چار گواہ "حد" کی سزا کےلیے درکار تھے۔ ڈی این اے اور دیگر رپورٹس اور ثبوتوں پر 25 سال تک قید اور 30 کوڑوں کی تعزیری سزا دی جاسکتی تھی۔ اس کے بعد یہ حقیقت نوٹ کرلیں کہ جرم قذف آرڈی نینس کی دفعہ 3 کی رو سے صرف زنا کے الزام کو ہی قذف قرار دیا گیا تھا، اور زنا بالجبر کے الزام کو قذف کی تعریف سے باہر رکھا گیا تھا۔ پھر اس کے ساتھ ایک تیسری حقیقت کا اضافہ کیجیے کہ جرم زنا آرڈی نینس کی رو سے زنا اور زنا بالجبر دو الگ جرائم تھے۔ چنانچہ یہ محض ایک بے بنیاد پروپیگنڈا تھا، جس میں بڑی حد تک پنجاب پولیس کا کردار بھی عمل انگیز کے طور پر کام کرتا رہا۔ اس کا راستہ وفاقی شرعی عدالت نے ہی روکا اور پولیس کو باقاعدہ آگاہ کیا گیا کہ زنا بالجبر کی مدعیہ کے خلاف قذف کا پرچا نہ کاٹیں جب تک عدالت میں یہ ثابت نہ ہوجائے کہ اس مدعیہ کا دعوی جھوٹا تھا۔ واضح رہے کہ مدعیہ کے ساتھ ریپ کیا گیا یا نہیں، یہ الگ معاملہ ہے؛ مدعیہ کو اسی شخص نے ریپ کیا جس پر اس نے الزام لگایا، یہ الگ معاملہ ہے؛ اور ملزم کا جرم ثابت ہوا یا نہیں، اس سے مدعیہ کا جھوٹا ہونا ثابت نہیں ہوتا کیونکہ وہ بالکل الگ معاملہ ہے۔ چنانچہ مدعیہ پر قذف کا اطلاق صرف اس صورت میں ہوتا جب عدالت میں یہ ثابت ہوجاتا کہ نہ صرف یہ کہ اس کے ساتھ ریپ نہیں کیا گیا، بلکہ اس نے جھوٹا مقدمہ گھڑا تھا۔ ملاحظہ کیجیے قذف آرڈی نینس کی دفعہ 3۔ --------------------- جاری

##############################
https://web.facebook.com/MMushtaqYusufzai/posts/915853808829344
حدود آرڈی نینسز کے خلاف بے جا پروپیگنڈا (1) ------------------------- انیس سو اسی کی دہائی میں حدود آرڈی نینسز کے خلاف ایک بے جا پروپیگنڈا شروع کیا گیا تھا اور آج تک وہی باتیں دہرائی جارہی ہیں۔ ان نام نہاد علمی تنقیدوں میں کہیں بھی ناقدین کو یہ توفیق نہیں ہوئی کہ خود حدود آرڈی نینسز کے متن کا جائزہ لے کر دیکھیں کہ یہ پروپیگنڈا کچھ حقیقت بھی رکھتا ہے یا نہیں۔ مشرف دور میں جیو گروپ نے جو خصوصی پروپیگنڈا مہم چلائی اس میں دیگر لوگوں کے علاوہ ہمارے ممدوح جناب غامدی صاحب نے بھی بڑا حصہ ڈالا۔ اس مہم کے نتیجے میں حدود آرڈی نینسز میں دو آرڈی نینسز (متعلقہ جرائم زنا و قذف) کا حلیہ بگاڑ کر رکھ دیا گیا۔ تاہم غامدی صاحب کے متبعین آج بھی وہی باتیں دہرارہے ہیں۔ ایسی ہی چند بے بنیاد باتوں کا یہاں مختصر جائزہ پیش کیا جارہا ہے۔ واضح رہے کہ ہم یہاں ان موضوعات پر فقہاے کرام کا موقف نہیں پیش کررہے بلکہ پاکستان میں رائج آرڈی نینسز کی صورت سے جو قانونی پوزیشن تھی وہ واضح کرنا چاہتے ہیں، قطع نظر اس سے کہ وہ پوزیشن ہمارے نزدیک فقہی لحاظ سے درست تھی یا غلط۔ البتہ جو لوگ حدود آرڈی نینسز میں دی گئی قانونی پوزیشن کو ہی فقہاے کرام کا "کلاسیکی موقف" قرار دیتے ہیں، ان کےلیے یہ وضاحت چشم کشا ہوگی۔ ----------------------- (1) کیا زنا بالجبر کا جرم چار گواہوں کی گواہی کے بغیر ثابت نہیں ہوسکتا تھا؟ ----------------------- یہ وہ بڑا الزام ہے جو اسی کی دہائی سے مسلسل لگایا جارہا ہے اور سب آگے نقل کرتے جارہے ہیں لیکن کوئی حدود آرڈی نینسز کا متن دیکھنے کی زحمت گوارا نہیں کرتا۔ حدود آرڈی نینسز کے تحت درست قانونی پوزیشن یہ تھی: جرم زنا کے متعلق آرڈی نینس کی رو سے زنا بالجبر کا جرم یا تو مستوجب حد ہوتا، یا مستوجب تعزیر۔ اگر یہ جرم چار گواہوں کی گواہی سے ثابت ہوتا، اور مجرم محصن ہوتا، تو اسے رجم کی سزا ملتی۔ اگر وہ غیر محصن ہوتا تو اس صورت میں اسے بطور حد سو کوڑوں کی سزا بھی دی جاتی اور اس کے بعد بطور تعزیر مناسب سزا بھی جو مقدمے کے حقائق کو دیکھتے ہوئے سزاے موت بھی ہوسکتی تھی۔ ملاحظہ ہوں جرم زنا آرڈی نینس کی دفعہ 6 کی ذیلی 3 بی کے الفاظ: punished with whipping numbering one hundred stripes, at a public place, and with such other punishment, including the sentence of death, as the Court may deem fit having regard to the circumstances of the case. (اسے کسی عوامی مقام پر کوڑوں کی سزا دی جائے گی جن کی تعداد سو کوڑے ہوگی اور اس کے علاوہ کوئی اور ایسی سزا ، بشمول سزاے موت کے، جو مقدمے کے حقائق کو مد ںظر رکھتے ہوئے جج کو مناسب معلوم ہو۔) یہ تو رہا "زنا بالجبر مستوجبِ حد" کا معاملہ۔ باقی رہا "زنا بالجبر مستوجب تعزیر" کا معاملہ تو یہ وہ صورت تھی جب زنا بالجبر کے ثبوت کےلیے چار گواہ تو میسر نہ ہوں لیکن دیگر قرائن، واقعاتی شہادتوں، میڈیکل رپورٹس وغیرہ کی روشنی میں عدالت مطمئن ہو کہ جرم ثابت ہوچکا تو وہ ملزم کو تعزیری سزا سناسکتی تھی، جو سزاے موت بھی ہوسکتی تھی۔ (دفعہ 10) ان دفعات کی موجودگی میں کیسے یہ دعوی کیا جاسکتا تھا کہ ریپ کی شکار خاتون سے چار گواہ مانگے جاتے اور چار گواہ نہ ہوتے تو مجرم بچ نکلتا؟ اور یہ دعوی کیسے کیا جاسکتا تھا کہ اگر مجرم غیر محصن ہوتا تو چار گواہوں کی گواہی کے بعد بھی اسے بس سو کوڑے ہی مارے جاتے اور کچھ نہیں؟ یاد ہوگا کہ یہ غامدی صاحب کے داماد کے ڈرامے "اگر زینب زندہ ہوتی" کا ایک ڈرامائی سین تھا! میں اسے جہل مرکب نہ کہتا تو کیا کہتا؟ ---------------- جاری

##############################
https://web.facebook.com/MMushtaqYusufzai/posts/915609898853735
جنسی تشدد کا ثبوت اور سزا: اہل المورد کی خدمت میں ----------------------------------------------------------- (نشر مکرّر) -------------- ڈاکٹر عرفان شہزاد صاحب کے ساتھ اس موضوع پر تفصیلی بحث ہوچکی لیکن انھوں نے پھر یہ سوال اٹھایا ہے۔ فرماتے ہیں:  "مشتاق صاحب آپ ذہین آدمی ہیں، مگر مدار بحث پر بات نہیں کرتے ۔ میں ایک بار پھر بصد احترام متعین کر کے استفتا کر لیتا ہون۔  مرد نے زبردستی عورت یا بچی سے زنا کر لیا۔ عضو کو وہی نقصان پہنچا جو نارمل ہے۔ متاثرہ فریق نے استغاثہ کیا۔ اب اولا کیا ہوگا؟ عورت یا بچی سے چار گواہ طلب کیے جائیں گے یا نہیں؟ یا یہ جانتے ہی کہ مقدمہ جنسی زیادتی کا ہے، اسے سیاستہ کے زمرے میں رکھتے ہوئے دیگر قرائن اور شواہد دیکھے جائیں گے؟ یعنی اولا کیا ہوگا؟ اگر اولا چار گواہ طلب کیے جائین گے تو یہ کیس حدود کا ہوا۔ اگر چار گواہ موجود کر دیے جائیں تو زنا کی حد کی سوا کیا ساتھ اکراہ کے لیے تعزیرا بھی کوئی سزا دی جائے گی؟" -------------------- اس کے جواب میں عرض ہے: ما شاء اللہ آپ کو بھی اللہ نے ذہانت سے نوازا ہے لیکن آپ اسے کام میں لانے سے گریزاں ہیں۔ میری دعا آپ کے ساتھ ہے۔ آپ کے سوالات کے جواب کئی بار دیے گئے۔ پھر سن لیجیے: آپ کا پہلا سوال ہے: مرد نے زبردستی عورت یا بچی سے زنا کر لیا۔ عضو کو وہی نقصان پہنچا جو نارمل ہے۔ متاثرہ فریق نے استغاثہ کیا۔ اب اولا کیا ہوگا؟ اس کا جواب یہ ہے (اچھی طرح نوٹ کرلیں): اگر یہ ثابت ہوجائے کہ زبردستی کی گئی تھی تو چاہے عضو کو کوئی نقصان پہنچا ہو یا نہ پہنچا ہو، چاہے دخول ہوا ہو یا نہ ہوا ہو، عورت یا بچی سے چار گواہ طلب نہیں کیے جائیں گے بلکہ قرائن اور میڈیکل رپورٹ پر بھی مجرم کا تعین کیا جاسکتا ہے اور اگر قاضی مطمئن ہو کہ ملزم کا جرم ثابت ہوا ہے تو اسے مناسب سزا دے سکتا ہے جو سزاے موت بھی ہوسکتی ہے اور سزاے موت کا کوئی عبرتناک طریقہ بھی ہوسکتا ہے۔ یہ حدود کا نہیں، سیاسہ کا مسئلہ ہے۔ اگر کسی شخص کا یہ دعوی ہے کہ اس صورت میں فقہاے کرام عورت یا بچی سے چار گواہ طلب کرتے ہیں تو وہ کسی بھی فقہی کتاب کی ایک عبارت ایسی پیش کردے جس میں کہا گیا ہو کہ جس عورت کے ساتھ زبردستی زنا کیا گیا وہ چار گواہ پیش کرے گی ورنہ اسے قذف کی سزا دی جائے گی۔ فقہاے کرام کا تو ذکر ہی کیا، پاکستان میں جرم زنا آرڈی نینس کے تحت بھی یہی اصول مانے گئے تھے کہ "زنا بالجبر" کے لیے چار گواہ کی شرط نہیں اور یہ کہ زنا بالجبر کی شکار خاتون کو قذف کی سزا نہیں دی جائے گی۔ آپ کا دوسرا سوال ہے:  اگر چار گواہ موجود کر دیے جائیں تو زنا کی حد کی سوا کیا ساتھ اکراہ کے لیے تعزیرا بھی کوئی سزا دی جائے گی؟ اس کا جواب یہ ہے: اگر چار گواہ موجود ہوں تو بالغ عورت کے ساتھ زیادتی کے مقدمے میں زنا کی بھی سزا دی جائے گی کیونکہ اس پر دو جرم ثابت ہوئے: زنا اور جنسی تشدد۔ اگر چار گواہ موجود ہوں تب بھی نابالغ بچی کے ساتھ زیادتی کے مقدمے میں زنا کی حد جاری نہیں کی جاسکے گی کیونکہ نابالغ بچی/بچے کے ساتھ جنسی تعلق کو قانوناً زنا نہیں کہا جاسکتا۔ البتہ جنسی تشدد کی بدترین شکل ثابت ہے (جو چار گواہوں کے بغیر بھی ثابت ہے اور ان کے ساتھ بھی)۔ اس لیے اس پر عبرتناک انداز میں سزاے موت اور اس کے ساتھ کوئی اور سزا بھی دی جاسکتی ہے۔ امید ہے اب آپ اپنی ذہانت کا صحیح استعمال کرسکیں گے۔ میری دعائیں آپ کے ساتھ ہیں۔

##############################
https://web.facebook.com/MMushtaqYusufzai/posts/915473382200720
کمانڈر اور ماتحت کی انفرادی ذمہ داری: بنیادی اصول ------------------------- یہ اصول اسلامی قانون نے دیے ہیں اور معاصر بین الاقوامی قانون کے علاوہ ملکی دستوری و فوجداری قانون نے بھی تسلیم کیے ہوئے ہیں کہ : 1۔ ماتحت پر ایسے کسی حکم کا ماننا لازم نہیں ہے جو صراحتاً غیرقانونی ہو اور اگر ماتحت نے ایسا کوئی حکم مانا تو وہ یہ عذر نہیں پیش کرسکتا کہ اس نے "اوپر والوں" کے حکم کی اطاعت کی ہے۔ 2۔ البتہ اگر ماتحت یہ ثابت کرپایا کہ غیرقانونی حکم ماننے پر وہ مجبور کیا گیا تھا تو عدالت مجبوری کی نوعیت کو دیکھتے ہوئے سزا میں تخفیف کرسکتی ہے۔ 3۔ اسی طرح "اوپر والے" یہ کہہ کر جان نہیں چھڑا سکتے کہ غیرقانونی کام ماتحت افراد نے کیا اور ہم اس کے لیے ذمہ دار نہیں ہیں، بلکہ اوپر بیٹھنے کی وجہ سے ان کی ذمہ داری میں یہ بات شامل ہے کہ ان کے ماتحت ایسا کوئی کام نہ کرسکیں جو صراحتاً قانون کے خلاف ہو۔ چنانچہ اگر ان کے ماتحتوں نے قانون کی صریح خلاف ورزی کی تو خلاف ورزی کو روک نہ پانے پر، یا اس کے خلاف ضروری قانونی کارروائی نہ کرنے پر، اوپر والے بھی اس کام کےلیے ذمہ دار سمجھے جائیں گے۔ 4۔ اگر اوپر والوں نے غیرقانونی حکم دیا جس پر ماتحتوں نے عمل درآمد کیا تو اوپر والے اور ماتحت دونوں اس جرم کےلیے ذمہ دار ہوں گے۔ ------------------------- نوٹ: 1۔ ان اصولوں کی عملی تطبیق کےلیے اسلامی تاریخ میں واقعۂ کربلا کی ذمہ داری اور مغربی تاریخ میں دوسری جنگِ عظیم کے بعد جرمنی اور جاپان کے کمانڈرز اور ماتحت فوجیوں کے مقدمات میں کی جانے والی بحث ملاحظہ کریں۔ 2۔ ساہیوال کے ظلم عظیم میں بات ماتحتوں کی ذمہ داری تسلیم کرنے تک تو آگئی ہے لیکن پردے کے پیچھے چھپے "اوپر والوں" کو ذمہ داری سے کیوں بچایا جارہا ہے؟  3۔ واضح رہے کہ نہ تبادلہ کوئی سزا ہے، نہ معطلی۔ سزا سے مراد جرم کی سزا ہے، یعنی دفعہ 302 کے تحت سزاے موت یا عمر قید۔ ------- نشر مکرر، اس افسوس کے ساتھ کہ افسروں کے خلاف کارروائی تو دور کی بات ہے، ماتحت بھی اس دوران میں  بچا لیے گئے!

##############################
https://web.facebook.com/MMushtaqYusufzai/posts/914898982258160
سر ڈیر ڈیر مو مبارک شہ

##############################
https://web.facebook.com/MMushtaqYusufzai/posts/914867898927935
اسلامی فوجداری قانون کے عمومی خدوخال کے متعلق مقالہ، جو ڈاکٹر عاطف اسلم راؤ صاحب نے مجلہ افکار میں شائع کیا۔ اہل علم کے تبصرے کےلیے: http://www.afkar.com.pk/currentissues/article01(eng).pdf

##############################
https://web.facebook.com/MMushtaqYusufzai/posts/914848888929836
پاکستان اور ترکی کی مساجد میں فرق --------------- کچھ لوگ دو تصویریں شیئر کرکے بتارہے تھے کہ پاکستان کی مسجد کے برعکس ترکی کی مساجد میں بچوں کا خیال رکھا جاتا ہے۔ میں نے کہا کہ ہم بھی اس موقع پر اپنا مشاہدہ دوبارہ شیئر کریں۔ --------------- اسلامی جمہوریہ پاکستان کی فیصل مسجد میں شادیوں کے فوٹو شوٹ کرنے والے ماڈلز دیکھ لیں کہ سیکولر ترکی کی نیلی مسجد (سلطان احمد) میں داخلے کےلیے کیا آداب مقرر کیے گئے ہیں؟

##############################
https://web.facebook.com/MMushtaqYusufzai/posts/894442434303815
وحی کی رہنمائی کے بغیر انسانوں کے مشترکہ مفاد کا تعین ----------- اس بحث کی بنیاد اس سوال پر ہے کہ کیا وحی کی رہنمائی کے بغیر مجرد عقل خیر و شر کا تعین کرسکتی ہے؟ ہمارے المورد کے دوست بھی گھوم پھر کر آیات و احادیث سے ہی استدلال شروع کرلیتے ہیں۔ دراصل یہ ممکن ہی نہیں کہ ہم اپنے عقائد اور تصورات سے خالی الذہن ہو کر ایسی صورتحال فرض کرلیں جب وحی نہ ہو اور جب صرف عقل پر فیصلہ کیا جاسکے۔  ایک دفعہ میں نے اصولِ قانون کے طلبہ کو ایک ایکسرسائز کروائی۔ ہم نے یہ فرض کیا کہ کہیں کوئی بحری جہاز ڈوب گیا تھا اور تختے پر صرف ایک بچہ بچ کر کسی ویران جزیرے میں پہنچ گیا۔ یہ بچہ دو سال سے بھی کم عمر کا تھا۔ اس لیے اسے کچھ یاد نہیں تھا کہ اس کے والدین کون تھے یا انھوں نے اسے کیا پڑھایا سکھایا۔ حالات کی سختی کے باوجود یہ بچہ پلتا رہا اور بالآخر نوجوانی کی عمر تک پہنچ گیا۔ (اس دوران میں ہم اس کے عقائد یا توہمات پر مسلسل بحث کرتے رہے۔ سورج چمکے تو یہ کیا سوچتا ہے؟ بارش ہو تو کیا کرتا ہے؟ سردی؟ گرمی؟ بچھو؟ سانپ؟ وغیرہ)۔ کئی سال بعد اچانک ایک دن اسے جزیرے کے ایک دوسرے کنارے پر جانا پڑتا ہے تو وہاں اسے ایک لڑکی نظر آتی ہے۔ (وہ لڑکی بھی اسی طرح کے حالات سے گزری ہوتی ہے۔) دونوں پہلی دفعہ کسی دوسرے انسان کو دیکھتے ہیں؟ (یہ کیسے ایک دوسرے سے relate کریں گے؟ اس سوال پر اور اس کے بعد ہم نے بہت سے امکانات پر بحث کی۔) کچھ عرصے بعد اس منظر میں ایک تیسرا آدمی (ایک اور مرد) شامل ہوجاتا ہے؟ (یعنی ہندی فلموں اور پاکستانی ڈراموں کا پسندیدہ ٹرائینگل وجود میں آجاتا ہے۔) پھر کچھ عرصے بعد ہم اس میں ایک اور عورت کا وجود بھی فرض کرلیتے ہیں۔ (فلم یا ڈرامے کا نیا ٹویسٹ)۔  طویل بحث کے بعد میں نے ان کے سامنے سوال رکھا کہ یہ جو کچھ آپ فرض کررہے ہیں کہ اس نوجوان یا اس لڑکی کا رد عمل اس صورت میں یوں ہوگا یا ووں ہوگا، یہ آپ کس بنیاد پر کہہ رہے ہیں؟ کیا ایسا نہیں کہ آپ خود کو اس مقام پر فرض کرکے سوچنا شروع کردیتے ہیں؟ پھر کیا ایسی صورت میں آپ کے سارے مفروضے خود آپ کی اپنی شعوری و لاشعوری تعلیم و تعلم پر ہی مبنی نہیں ہوں گے؟ ---------------- بعض دوستوں نے "حی بن یقظان" کا حوالہ دیا تو اس پر لکھا: حی بن یقظان ہو یا روبنسن کروسو، یا کوئی اور فرضی کردار، دراصل مصنف کے ہی خیالات، تصورات، توہمات اور مفروضات کا اظہار کرتا ہے۔ جن صاحب کا آج کل بڑا تذکرہ ہے، Yoal Noah Harari وہ بھی اپنی کتاب Homo Sapiens میں یہی کچھ کرتا ہے کہ زمانہ ما قبل از تاریخ کے انسانوں کے متعلق تصویر اپنے آج کے مفروضات کی روشنی میں پیش کرتا ہے اور لوگ واہ واہ کرتے ہیں۔

##############################
https://web.facebook.com/MMushtaqYusufzai/posts/893833367698055
"سیکولر فلاسفی کے بغیر سیکولر بندوبست" کی بات کرنے والے جہلِ مرکب میں مبتلا ہیں۔"سیکولر فلاسفی کے بغیر سیکولر بندوبست" کی بات کرنے والے جہلِ مرکب میں مبتلا ہیں۔

##############################
https://web.facebook.com/MMushtaqYusufzai/posts/893824047698987
مدارس کے خلاف سازش کی رٹ لگا کر صرف خود کو ہی دھوکا دیا جاسکتا ہے۔  اہلِ مدارس پر اپنی چارپائی کے نیچے ڈانگ پھیرنی لازم ہے۔مدارس کے خلاف سازش کی رٹ لگا کر صرف خود کو ہی دھوکا دیا جاسکتا ہے۔  اہلِ مدارس پر اپنی چارپائی کے نیچے ڈانگ پھیرنی لازم ہے۔

##############################
https://web.facebook.com/MMushtaqYusufzai/posts/907111433036915
اپنا مسلک یا قرآن و سنت؟ ----------------------- کئی نیک نیت لیکن سادہ لوح دوست کہتے ہیں کہ اپنے مسلک کے بجاے قرآن و سنت کی پیروی کی طرف لوگوں کو بلائیں۔ بھائیو! ہر مسلمان یہی کہے گا کہ قرآن و سنت ہی کی پیروی لازم ہے اور قرآن و سنت ہی کی پیروی کی طرف لوگوں کو بلانا چاہیے  لیکن قرآن و سنت سے مراد ہے کیا؟ قرآن و سنت کا مطالبہ ہے کیا؟ قرآن و سنت کی پیروی کی کیسے جائے؟ ان سوالات کا جواب دینے کےلیے کوئی راستہ، کوئی زاویۂ نظر، کوئی اصولی نظام، کوئی اپروچ، کوئی تھیوری، کچھ تو ہوگا نا؟ تو وہ جو کچھ بھی ہوگا، وہ آپ کا مسلک ہی ہوگا۔ مسلکی اختلافات سے گھبرانے کے بجاے ان کی حقیقت سمجھنے کی کوشش کیجیے۔ یہ مسئلہ صرف قرآن و سنت یا اسلامی شریعت کے ساتھ نہیں بلکہ کسی بھی قانونی نظام کے ساتھ ہوتا ہے۔  پوچھ لیں  بین الاقوامی قانون کے ماہرین سے کہ اقوام متحدہ کے منشور کی دفعہ 2 (4) اور دفعہ 51 کے تحت امریکا کا جنرل سلیمانی پر حملہ جائز تھا یا ناجائز؟ اور پھر دیکھیے تماشا کہ وہ کتنے فرقوں میں بٹتے ہیں! پوچھیے اپنے ہاں کے وکیلوں سے کہ میاں نواز شریف کو پاناما لیکس کے نتیجے میں نااہل قرار دینے کا سپریم کورٹ کا فیصلہ پاکستان کے دستور کی رو سے درست تھا یا غلط اور پھر دیکھیے کہ وہ کتنے گروہوں میں تقسیم ہوتے ہیں! بے شک گروہوں میں تقسیم ہونے والے لالچ یا مفاد کی وجہ سے بھی ایسا کررہے ہوں گے لیکن پوری نیک نیتی سے قانونی اصولوں کی روشنی میں دو مختلف ( یا تین یا چار مختلف) آرا رکھنے والے بھی کم نہیں ہوں گے۔  ایسے میں محض یہ کہنا کہ اپنے مسلک کی طرف نہ بلاؤ، دستور پاکستان کی پیروی (اقوامِ متحدہ کے منشور کی پیروی) کی طرف بلاؤ، عملاً کیا معنی رکھتا ہے؟

##############################
https://web.facebook.com/MMushtaqYusufzai/posts/907067199708005
نومسلم کا "فرقہ"؟ ------------- کیا نومسلم کو یہ بتانا ضروری ہے کہ وہ شیعہ ہے یا سنی؟ اثنا عشری یا اسماعیلی؟ آغا خانی یا بوہرہ؟ دیوبندی یا بریلوی؟ وغیرہ وغیرہ جو کہتے ہیں کہ نہیں، ان سے پوچھیں کہ کیا نومسلم کو یہ بتانا ضروری ہوگا یا نہیں کہ  - خیر و شر کے مبادیات کا کامل علم انسان کو ودیعت کیا گیا ہے اور اس کےلیے عقل و فطرت کی روشنی کافی ہے، البتہ جہاں ٹھوکر کھانے کا احتمال تھا تو وہاں وحی کے ذریعے اسے رہنمائی دی گئی - نبی اور رسول میں یہ فرق ہوتا ہے کہ رسول اتمام حجت کرتا ہے اور نبی نہیں، اور اسی وجہ سے رسول کےلیے غلبہ لازمی ہوتا ہے، نبی کےلیے نہیں - سنت اور حدیث میں فرق ہوتا ہے  - شریعت کو فقہ کے انبار سے نجات دلانی ضروری ہے  - ارتداد کی سزا کا تعلق صرف ان مشرکین عرب کےلیے تھا جو رسول کے اولین مخاطبین تھے  - اسی طرح "کافر" صرف ان منکرین اسلام کو کہا جاسکتا ہے جو رسول کے براہ راست مخاطب تھے - چنانچہ آپ جب اب نو مسلم ہوگئے ہیں اور کل کو آپ انتقال کرگئے تو آپ کی وراثت سے آپ کے غیرمسلم والدین اور رشتہ دار محروم نہیں ہوں گے - اسی طرح آپ مسلمان ہونے کے باوجود کسی بھی غیرمسلم عورت سے نکاح کرسکتے ہیں کیونکہ غیر مسلموں سے نکاح کی حرمت کا تعلق بھی صرف رسول کے اولین مخاطبیبن سے تھا - حدیث سے کوئی "نیا دینی حکم" ثابت نہیں ہوتا وغیرہ وغیرہ اگر آپ خود ان باتوں کو اسلام کو اس کی حقیقی صورت میں سمجھنے کےلیے ضروری سمجھتے ہیں، تو ظاہر ہے کہ آپ نومسلم کو بھی اسلام کی حقیقی صورت دکھانے کےلیے یہ سب کچھ بتائیں گے۔ لیکن جیسے ہی وہ آپ کی طرح یہ باتیں تسلیم کرلے گا، تو وہ صرف "مسلم" تو باقی نہیں رہے گا، وہ تو "غامدی" فرقے کا پیروکار بن جائے گا۔

##############################
https://web.facebook.com/MMushtaqYusufzai/posts/905906719824053
واہ۔ کیا کہہ دیا ہے سر۔۔۔۔🙂

##############################
https://web.facebook.com/MMushtaqYusufzai/posts/926604991087559
5 فروری کو ادارۂ تحقیقاتِ اسلامی کے زیر اہتمام پوسٹ ڈاکٹورل فیلوشپ پروگرام کے شرکا کے ساتھ گفتگو کا موقع ملا جس کےلیے ادارے کے سربراہ جناب پروفیسر ڈاکٹر محمد ضیاء الحق صاحب کا خصوصی طور پر شکرگزار ہوں۔

##############################
https://web.facebook.com/MMushtaqYusufzai/posts/926577797756945
د پسرلي علامې راغلې په هره پوله کې بنګړي مات شوې دينهد پسرلي علامې راغلې په هره پوله کې بنګړي مات شوې دينه

##############################
https://web.facebook.com/MMushtaqYusufzai/posts/925916404489751
وکیل اور انتشار! ------------ جسٹس فائز عیسیٰ صاحب کو بتایا کہ پروفیسر ڈاکٹر اقدس نوید ملک، جو اس وقت یونی ورسٹی کے ایکٹنگ پریزیڈنٹ ہیں، دراصل انجنیئرنگ کے پروفیسر ہیں جو اتنے سارے قانون دان حضرات کے درمیان اس وقت تشریف فرما ہیں۔ اس پر قاضی صاحب نے لطیفہ سنایا کہ ایک انجینئر، ایک آرکیٹیکٹ اور ایک وکیل کا اس پر مباحثہ ہوا کہ سب سے قدیم پروفیشن کون سا ہے؟ انجنیئر نے کائنات میں انجنیئرنگ کی کارفرمائی سے استدلال کیا تو آرکیٹکٹ نے کہا پہلے آرکیٹکٹ نے نقشہ سوچا تب انجنیئرنگ نے کمال دکھایا ورنہ اس سے پہلے تو محض انتشار (chaos) تھا۔ اس پر وکیل بول پڑا: Who the hell do you think created all chaos? (تو آپ کا کیا خیال ہے وہ سارا انتشار تھا کس کی وجہ سے ؟!)

##############################
https://web.facebook.com/MMushtaqYusufzai/posts/925519211196137
نہ پہنچنے سے بہتر ہے کہ میں پہنچ ہی جاؤں!

##############################
https://web.facebook.com/MMushtaqYusufzai/posts/925032421244816
سپریم کورٹ کے سینیئر ترین جج جناب جسٹس مشیر عالم صاحب نے شریعہ اکیڈمی کے ساتھ رابطے اور تعلق کی اہمیت پر خصوصی گفتگو کی۔

##############################
https://web.facebook.com/MMushtaqYusufzai/posts/912362705845121
کیا تصوف پڑھانے کی چیز نہیں ہے؟ -------- ایک بزرگ باراں دیدہ کا اعتراض دیکھا تو یاد آیا کہ اگر ایسا ہی ہے تو مولانا تھانوی، مولانا زکریا، مولانا منظور نعمانی وغیرہ علماے دیو بند نے تصوف پر اتنی ڈھیر ساری کتابیں کیوں لکھیں؟ تصوف کیا ہے؟ التکشف، دلائل السلوک، شریعت اور طریقت کا تلازم وغیرہ۔

##############################
https://web.facebook.com/MMushtaqYusufzai/posts/912351329179592
چار ہزار سات سو اڑتیس سال قید کی سزا؟! ------------ کئی لوگ یہ سرخی شیئر کررہے ہیں کہ خادم رضوی صاحب کے بھائی اور بھتیجے سمیت چھیاسی افراد کو چار ہزار سات سو اڑتیس سال قید کی سزا سنائی گئی ہے۔ کئی دوسرے لوگ اس پر لعن طعن کررہے ہیں۔ اس شور میں میری سمجھ میں یہ نہیں آرہا کہ ایک ایک فرد کو الگ الگ کتنی سزا سنائی گئی ہے، ان چھیاسی افراد میں رضوی صاحب کے رشتہ دار کل کتنے تھے اور سب افراد کی سزا جمع کرکے مجموعہ ذکر کرنے کا طریقہ کس لال بجھکڑ نے ایجاد کیا؟ واضح رہے کہ سزا کا قانون انفرادی ذمہ داری کے اصول پر قائم ہے۔ بعض دوستوں کے کمنٹ پر اضافہ: اگر صرف بھائی اور بھتیجا ہیں اور باقی 84 افراد ان کے رشتہ دار نہیں ہیں تو پھر سرخی رشتہ داروں کی کیوں لگائی گئی ہے؟ یہ کیا ڈراما بازی ہے؟ نیز 55 سال کی سزا بھی ایک سے زائد جرائم میں ہی دی جاسکتی ہے اور چونکہ عام طور پر سزاوں کا نفاذ بیک وقت شروع ہوتا ہے، اس لیے کل ملا کر بمشکل 14 سال بھی نہیں بنیں گے۔

##############################
https://web.facebook.com/MMushtaqYusufzai/posts/912099785871413
"یخ بستہ شام ، سرخ گاڑی اور تلخ کافی " --------------- بڑی شدت سے اس کتاب کا انتظار تھا ۔ ہمایوں تارڑ صاحب کا شکریہ کہ کتاب کی فوری ترسیل کا بندوبست کردیا۔ کل مل گئی اور کل شام ہی پڑھنی شروع کی ۔ پہلے صفحے سے ہی کتاب نے جکڑ لیا۔ فوراً ہی اہلیہ سے ایک گرماگرم کپ کافی کےلیے کہا اور پھر معلوم نہیں ہوسکا کہ کتاب پہلے ختم ہوئی یا کافی کا کپ لیکن ہوش آیا تو معلوم ہوا کہ دونوں ہی کب کے ختم ہوچکے ہیں۔ بہت عرصے بعد ایک ایسی کتاب پڑھی جو ختم ہوچکنے کے بعد بھی آپ کے ہاتھ میں موجود رہتی ہے اور آپ کو نئی دنیاؤں کی سیر کراتی ہے۔ یہ یقیناً ایسی کتاب ہے جسے میں ہر ٹین ایجر کےلیے ری کمنڈ کروں گا۔ (یہاں ٹین ایجر سے مراد ہر وہ شخص ہے جس کے ولولے جوان ہوں ، بلکہ نوخیز ہوں، خواہ اس کی طبعی عمر اسی سال ہو! )  کہانی کا پلاٹ جاندار، منظرنگاری شاندار، مکالمے بہترین اور موضوع اچھوتا ہے۔ کردار نگاری بہت اچھی۔ سب کردار جیتی جاگتی دنیا کے حقیقی اشخاص نظر آتے ہیں ۔ (مصنف نے اسلامیات کے استاد کا ، جوبہت کام کی باتیں بتاتے رہتے ہیں، نام "عاصم اللہ بخش" رکھا ہے!) ہر کہانی کے ہیرو کی طرح اس کہانی کے ہیرو میں بھی کچھ نیا ہے، کچھ ایسا جو عام نہیں ہے، لیکن جانا پہچانا ضرور ہے، اجنبی  نہیں ہے۔ مصنف نےہیرو کی ان خصوصیات کو "سافٹ" اور "ہارڈ" کی دلچسپ لیکن معنی خیز  اصطلاحات کے ذریعے بیان کرنے کی کوشش کی ہے ۔ سرورق جاذبِ نظر ہے۔ ہاں، اگر آپ کو یہ لگے کہ اس پر وہ آرا دکھایا گیا ہے جو خاشقجی کے ٹکڑے کرنے کےلیے استعمال کیا گیا تھا تو یہ آپ کی غلط فہمی ہے۔ یہ ایک چاقو ہے اور بس۔  ناول نگار ابن صفی کی طرح اس کا قائل ہے کہ ناول محض ناول نہ رہے بلکہ اس سے کچھ اعلی مقاصد بھی حاصل ہوں۔ چنانچہ کتاب کا ہیرو قانون شکن نہیں ہے، نہ ہی وہ مجرموں سے نمٹنے کےلیے غیرقانونی ہتھکنڈے استعمال کرنے کا شوق پالتا ہے، بلکہ وہ اس کا قائل ہے کہ اعلی مقاصد کے حصول کےلیے ذرائع بھی اعلی ہونے چاہئیں۔ یہ وہ چیز ہے جو اسے معاشرے میں رائج ہیرو کے تصور سے ممتاز کرتی ہے۔ وہ کوشش کرتا ہے کہ برائی کی روک تھام کےلیے معاشرے میں موجود مکینزم کو ہی بروئے کار لایا جائے ۔ اس مکینزم کو فعال بنانے کےلیے وہ اپنی جانب سے مدد ضرور فراہم کرتا ہے لیکن مدد کے نام پر وہ اسے ناکارہ بنانے کی کوشش نہیں کرتا۔  کہانی کار کی ایک بڑی خوبی یہ ہے کہ اگرچہ ہر کہانی کار کی طرح اس نے بھی اپنے ہیرو کو عام لوگوں سے تھوڑا مختلف، تھوڑا ہٹ کر، تھوڑا برتر، تھوڑا بہتر ، تھوڑا خاص دکھانے کی کوشش ضرور کی ہے لیکن ہر قدم پر وہ یہ احساس بھی دلاتا ہے کہ اس کی یہ خصوصیات اللہ تعالیٰ کی دین ہیں ، وہ ہر قدم پر اللہ تعالیٰ کی خصوصی مدد کا محتاج ہوتا ہے اور اللہ تعالیٰ کی مدد کے بغیر وہ خود کچھ نہیں کرپاتا۔ ہر اہم موڑ پر جہاں سسپنس کی وجہ سے کتاب کے  قاری کی سانسیں رکنے لگتی ہیں، ہیرو اللہ تعالیٰ سے دعا مانگتا ہے ، اس کے کلام کا ورد کرتا ہے اور پھر کوئی غیبی مدد سامنے آجاتی ہے۔ یہ سب کچھ دکھاتے ہوئے کہانی کار نے اس کا خیال ضرور رکھا ہے کہ اس میں تصنع نظر نہ آئے ۔ یوں وہ تدبیر، دعا اور تقدیر کے گورکھ دھندے کو اس خوبی سے کہانی کے ذریعے واضح کرتا ہے کہ قاری کو سب کچھ بہت "فطری" معلوم ہوتا ہے اور وہ اپنی عملی زندگی میں بھی اس نوعیت کی "غیبی مدد" کے مظاہر یاد کرنے لگتا ہے۔ یہی  چیز اسے ہیری پوٹر جیسے زہریلے اثرات رکھنے والے لٹریچر سے ممتاز کرتی ہے اور یہ ایک ایسی خوبی ہے جس کےلیے کہانی کار کو جتنی داد دی جائے کم ہے۔  کہانی میں وہ سارے لوازمات ہیں جو کسی بھی ٹین ایجر کو (ٹین ایجر کی تعریف اوپر دی گئی ہے) جکڑ لینے کےلیے کافی ہیں۔ سسپنس، تھرل، فلیش بیکس، الجھن، ممکنہ حل، رکاوٹ وغیرہ، اور قاری 'آگے کیا ہوگا' کے چکر میں پوری کتاب پڑھ لیتا ہے (اور آخر میں جان جاتا ہے کہ ابھی تو اس نے دوسری کتاب بھی خرید کر پڑھنی ہے)۔  زبان و بیان کے لحاظ سے بھی کتاب معیاری ہے۔ اگرچہ بعض جغادری جگہ جگہ انگریزی الفاظ کے استعمال پر ناک بھوں چڑھائیں گے لیکن کیا کریں کہ یہ الفاظ اب اردو کے عرف کا حصہ بن گئے ہیں۔ ہاں، البتہ "آپ یوں کرو" جیسے شترگربہ پر مجھے بھی طبیعت میں گرانی محسوس ہوئی ، بالخصوص جبکہ اس کا استعمال مصنف کتاب کے تعارف میں ہی نہیں کرتے بلکہ مختلف کرداروں کے مکالموں میں بھی لے آتے ہیں۔ کتابت کی اغلاط ہیں لیکن بہت کم ، اور اس پر داد یقیناً بنتی ہے۔  مصنف کی تجویز ہے کہ اس کتاب کو بچوں کے ساتھ بہ آوازِ بلند پڑھنا چاہیے۔ مجھے اس سے مکمل اتفاق ہے اور میں اس میں یہ اضافہ تجویز کرتا ہوں کہ یہ کام ویک اینڈ پر عشاء کی نماز کے بعد کیا جائے اور اسے شروع کرنے سے قبل موبائل، ٹی وی اور ہر "گیجٹ" کے استعمال پر مکمل پابندی عائد کی جائے۔ یقین کیجیے کہ ایک دفعہ آپ کے بچے اس کتاب کے سحر میں آجائیں تو پھر وہ تب تک آپ کی جان نہیں چھوڑیں گے جب تک کتاب ختم نہ ہو۔ (ہاں، اس کے بعد وہ آپ کو دوسرا حصہ خرید کر لانے پر مجبور بھی کریں گے۔ سو اگلے ویک اینڈ پر پھر یہ محفل جمے گی، ان شاء اللہ۔)

##############################
https://web.facebook.com/MMushtaqYusufzai/posts/911369999277725
قدرتِ حق سے یہی حوریں اگر واں ہوگئیں! ------------------------------- چچا غالبؔ نے تو یہ تمنا بعض پری زادوں سے خلد میں انتقام لینے کے لیے کی تھی لیکن جناب غامدی صاحب لوگوں کو بتارہے ہیں کہ یہی بیویاں ہیں جنھیں جنت میں حور بنا دیا جائے گا۔  جب اس موقف پر اعتراض کیا جاتا ہے کہ سورۃ الرحمٰن میں تو فرمایا گیا ہے کہ ان حوروں کو ان جنتیوں سے قبل کسی انسان یا جن نے چھوا تک نہ ہوگا، تو جواب میں ان کی جانب سے سورۃ الواقعۃ کی آیات 35-36 (انا انشاناھن انشآءا، فجعلنھن ابکارا) پیش کی جاتی ہیں جن کی تاویل وہ یہ بیان کرتے ہیں کہ انھی بیویوں کو دوبارہ کنواریاں بنادیا جائے گا اور اس "نشاۃ ثانیہ" کے بعد ہر بار ان سے مقاربت میں ان کے شوہروں کو پہلی بار کی سی لذت محسوس ہوگی۔  So far so good. لیکن اس کا کیا کریں کہ ان آیات کے معا بعد آیت 37 میں جو کہا گیا ہے (عرباً اتراباً) وہ اس "نظریے" سے مطابقت نہیں رکھتا۔ پہلے ان الفاظ کے متعلق مولانا اصلاحی کی تحقیق ملاحظہ کیجیے:  "’عُرب‘ جمع ہے ’عروب‘ کی۔ اس کے معنی ہیں محبوب اور دل ربا بیوی۔ ظاہر ہے کہ جب ان کے حسن، جوانی اور کنوار پن کسی چیز میں بھی فرق نہیں آئے گا تو شوہروں کی نظر سے ان کے گرنے کی بھی کوئی وجہ نہیں ہو گی بلکہ وہ گل تر کی طرح ہمیشہ مطلوب و محبوب بنی رہیں گی۔ ’اتراب‘ جمع ہے ’تِرب‘ کی۔ یہ لفظ ہم سِن و ہم عمر کے معنی میں آتا ہے لیکن عربیت کا ذوق رکھنے والے جانتے ہیں کہ اس کا غالب استعمال عورتوں کے لیے ہے اس وجہ سے میرے نزدیک یہاں یہ ہم جولیوں کے معنی میں ہے۔ سورۂ نبا میں ’کَوَاعِبَ اَتْرَابًا‘ (کنواری ہم جولیاں) کی ترکیب استعمال ہوئی ہے۔ مطلب یہ ہے کہ اہل جنت کو جتنی حوریں بھی ملیں گی سب ہم جولیاں اور ہم سِنیں ہوں گی اس وجہ سے نہ ایک کو دوسری پر ترجیح دینے کا سوال پیدا ہو گا اور نہ ان حوروں کے اندر رشک و رقابت کے جذبات ابھریں گے۔" جناب غامدی صاحب نے بعینہ یہی موقف اختیار کیا ہے اور اپنے استاذ امام کی راے کا خلاصہ ان الفاظ میں پیش کیا ہے:  "پیچھے جس اٹھان کا ذکر ہے، یہ اُس کی وضاحت کر دی ہے کہ وہ ہمیشہ کنواری رہیں گی۔ اُن کے مرد جب اُن سے ملاقات کریں گے تو یہی محسوس کریں گے کہ گویا پہلی ملاقات ہے۔ نہایت محبوب ، طرح دار، خوش اطوار، دل ربا اور ایک ہی سن و سال کی ہوں گی۔ اِن میں سے کسی کو کسی پر ترجیح دینا آسان نہ ہو گا۔" آخری جملے پر خصوصی نظر رکھیں: "اِن میں سے کسی کو کسی پر ترجیح دینا آسان نہ ہو گا۔" ایک اور نکتہ بھی قابلِ غور ہے۔  یہ حوریں "ہم سن" کیوں ہوں گی؟ مولانا اصلاحی فرماتے ہیں: "ہم سِنی آپس کی بے تکلفی، دل چسپی اور ہم طرحی و ہم مذاقی کے لیے ضروری چیز ہے۔" یہی بات معمولی تغیر الفاظ کے ساتھ غامدی صاحب نے بھی لکھی ہے۔  ظاہر ہے کہ یہاں مراد یہ تو نہیں ہوسکتا کہ ایک جنتی کی بیوی دوسری جنتی کی ہم سن ہوگی اور دونوں جنتی مرد ان ہم سن عورتوں کو دیکھ کر محظوظ ہوں گے۔ یہ تو انتہائی لغو بات ہوگئی۔ یہ مراد بھی نہیں ہوسکتا کہ میاں بیوی آپس میں ہم سن ہوں گے بلکہ ہم سنی کی صفت حوروں ہی کی ہے اور مولانا اصلاحی و جناب غامدی دونوں یہ بات مانتے ہیں۔ ان امور سے حوروں کا تعدد تو ثابت ہو ہی گیا ہے۔ یہ تعدد سورۃ الرحمٰن کے اس اشارے سے بھی ثابت ہوتا ہے کہ ہر جنتی کے پاس دو باغ ہوں گے کیونکہ یہ تصور تو ادھورا سا ہی محسوس ہوتا ہے کہ ایک باغ میں حور ہو اور دوسرے میں نہ ہو۔   سوال یہ ہے کہ کیا یہ تعددِ حور صرف انھیں نصیب ہوگا جو دنیا میں تعدد ازواج سے بھی محظوظ ہوئے ہوں؟ ------------ پس نوشت: حوروں کے متعلق روایات کو وہ بیک جنبش قلم مسترد کردیتے ہیں۔ اس لیے ہم نے روایات پر بحث فی الوقت مؤخر کردی ہے۔ --------------------- نشر مکرّر

##############################
https://web.facebook.com/MMushtaqYusufzai/posts/911356432612415
جنرل مشرف کی سپریم کورٹ میں اپیل -------------------- کچھ دیر قبل جنرل صاحب کے وکیل کو سنا۔ معلوم ہوا کہ انھوں نے خصوصی عدالت کی جانب سے سنائی گئی سزاے موت کے خلاف سپریم کورٹ میں اپیل دائر کردی ہے۔ مطیع اللہ جان کے سوالات کے جواب میں انھوں نے واضح کیا کہ لاہور ہائی کورٹ میں درخواست آئینی بنیادوں پر تھی، نہ کہ فوجداری اپیل، اور وہ درخواست خصوصی عدالت کے فیصلے سے قبل دائر کی گئی تھی۔ انھوں نے یہ بھی واضح کیا کہ وہ درخواست انھوں نے نہیں بلکہ جنرل مشرف کے دیگر وکیلوں نے دائر کی تھی۔ انھوں نے مزید واضح کیا کہ چونکہ لاہور ہائی کورٹ کا تحریری فیصلہ ابھی تک نہیں آیا، اس لیے یقین سے نہیں کہا جاسکتا کہ اس نے خصوصی عدالت کے فیصلے کو کالعدم کردیا ہے یا نہیں اور خصوصی عدالت کے فیصلے کے خلاف اپیل کی مدت کی آج آخری تاریخ تھی، اس لیے اپیل فائل کیے بغیر چارہ نہیں تھا۔ اب چند سوالات ہماری جانب سے: 1۔ یہ کہ اگر واقعی لاہور ہائی کورٹ کے تین رکنی بنچ کے سامنے درخواست خصوصی عدالت کے فیصلے سے قبل دائر کی گئی تھی، تو خصوصی عدالت کے فیصلے کے بعد لاہور ہائی کورٹ نے مقدمے کی سماعت جاری رکھنا کیوں ضروری سمجھا جبکہ فیصلہ سناچکنے کے بعد خصوصی عدالت فارغ ہوچکی تھی؟  2۔ یہ کہ اگر لاہور ہائی کورٹ کے سامنے سوال صرف خصوصی عدالت کی آئینی حیثیت کے تعین کا تھا، تو وہ خصوصی عدالت کے فیصلے کے میرٹس پر کیسے فیصلے دے سکتی ہے؟ 3۔ یہ کہ خصوصی عدالت کی آئینی حیثیت چیلنج کرنے کےلیے درخواست گزار لاہور ہائی کورٹ کیوں گیا، سپریم کورٹ کیوں نہیں؟  4۔ یہ کہ خصوصی عدالت کے متعلق سپریم کورٹ کے جنوری 2019ء کے فیصلے کی موجودگی میں لاہور ہائی کورٹ نے خصوصی عدالت کی آئینی حیثیت کے خلاف درخواست کی سماعت کی کیسے؟ ان چاروں سوالوں کا جواب لاہور ہائی کورٹ کے تحریری تفصیلی فیصلے میں ہونا چاہیے۔ اس کے بغیر اس فیصلے کی اپنی کوئی حیثیت نہیں ہوگی۔ ان چاروں سوالوں کا جو بھی جواب ہو، جنرل مشرف کے وکیلوں نے بہرحال یہ کام اچھا کیا کہ خصوصی عدالت کے فیصلے کے خلاف اپیل کی مدت ختم ہونے سے قبل اپیل سپریم کورٹ میں دائر کردی۔  لیکن اب ان کے وکیلوں سے ایک سوال کرلیں کہ اب وہ اپیل میں سپریم کورٹ کیوں گئے ہیں جبکہ مقدمے کی سماعت کے دوران میں ایک ضمنی آرڈر کے خلاف وہ اپیل میں اسلام آباد ہائی کورٹ گئے تھے؟ کیا وہ یہ مان رہے ہیں کہ اسلام آباد ہائی کورٹ میں جانا غلط تھا؟ بہ الفاظِ دیگر کیا وہ یہ بھی مان رہے ہیں کہ اسلام آباد ہائی کورٹ کے فیصلے کے بجاے سپریم کورٹ کے فیصلے پر انحصار کرکے خصوصی عدالت نے درست اقدام کیا؟ اور ایک سوال سپریم کورٹ سے: سزایافتہ مجرم کی عدم موجودگی میں آپ اس کی اپیل کیسے سنیں گے، جبکہ وہ پہلے ہی عدالت سے باقاعدہ مفرور قرار دیا جاچکا ہے اور جبکہ آپ جنوری 2019ء میں پہلے ہی خصوصی عدالت کو حکم دے چکے ہیں کہ وہ اس کی عدم موجودگی میں کارروائی جاری رکھے؟ ------------ تو گویا سپریم کورٹ سو موٹو نوٹس نہ بھی لے اور بار کونسل معاملہ سپریم کورٹ کے سامنے نہ بھی لائے، تب بھی معاملہ سپریم کورٹ پہنچ ہی گیا! خلاصۂ بحث یہ ہے کہ: The game is still on

##############################
https://web.facebook.com/MMushtaqYusufzai/posts/911329052615153
چار کاپیاں وصول شد ------ شام سے پہلے پڑھ نہیں سکتا۔ شام کتنی دور ہے! یخ بستہ شام! ------ شکریہ ہمایوں صاحب

##############################
https://web.facebook.com/MMushtaqYusufzai/posts/911258349288890
زنا، قحبہ گری، زنا کا عادی مجرم اور زنا بالجبر : کیا غامدی صاحب سب کےلیے چار گواہ ضروری سمجھتے ہیں؟  (نشر مکرر) ------------------------------------------------------- اب جبکہ یہ معلوم ہوچکا کہ غامدی صاحب صرف زنا کےلیے ہی نہیں بلکہ زنا+فساد کے مجموعے کے ثبوت کےلیے بھی چار گواہوں کی گواہی ضروری سمجھتے ہیں تو ان کے ترجمان صاحب کو دو میں سے ایک بات ماننی چاہیے :  1۔ یہ کہ وہ زنا بالجبر کے ثبوت کےلیے بھی چار گواہوں کی گواہی ضروری سمجھتے ہیں ؛ یا  2۔ یہ کہ وہ زنا بالجبر کے ثبوت کےلیے چار گواہوں کی گواہی اس لیے ضروری نہیں سمجھتے کہ فساد فی الارض کی ہر قسم کے ثبوت کےلیے چار گواہوں کی گواہی ضروری نہیں ہوتی ۔  ہمیں معلوم ہے کہ ترجمان صاحب پہلا امکان تو مان ہی نہیں سکتے (کیونکہ وہ پہلے ہی اپنے ایک غلط مفروضے کی وجہ سے فقہاے کرام کے خلاف اچھی خاصی ڈرامے بازی کرچکے ہیں)۔ اس لیے دوسرے امکان پر بحث ضروری ہوگئی ہے ۔  اس صورت میں ان پر لازم ہے کہ وہ درج ذیل تین سوالات کے جواب دیں :  1۔ یہ کہ زنا اور قحبہ گری کےلیے چار گواہ کیوں چاہئیں؟ ایک گواہ یا دو گواہ یا تین گواہ کیوں کافی نہیں ہیں؟ اگر گواہوں کی تعداد سے فرق نہیں پڑتا بلکہ اصل چیز گواہی کا معیار ہے ( وہ بات جو یہ حلقہ مسلسل دھڑلے سے کہتا آیا ہے) تو ان دو جرائم کے ثبوت کےلیے چار گواہ کیوں درکار ہیں؟ جہاں تک فقہاے کرام کا تعلق ہے وہ زنا کےلیے تو چار گواہ ضروری سمجھتے ہیں لیکن "قحبہ گری" کو وہ سیاسہ جرائم میں سمجھتے ہیں اور اس کے ثبوت کےلیے چار گواہوں کی گواہی ضروری نہیں سمجھتے اور یہی قرینِ عقل بھی ہے۔ فرد کی پردہ پوشی ایک امر ہے اور فحاشی کا اڈا چلانا ایک بالکل ہی مختلف امر۔ دونوں جرائم کو ایک نوعیت کا جرم سمجھنا حماقت ہے اور یہ حماقت کم از کم غامدی صاحب تو نہیں کرسکتے ۔ اسی لیے انھوں نے قحبہ گری کو عام جرائم سے اٹھا کر "فساد فی الارض" میں شامل کیا ہے ۔ ہاں۔ اس سوال کا جواب ان کے ذمے رہتا ہے کہ فساد فی الارض کے ثبوت کےلیے "حالات، قرائن، طبی معاینہ، پوسٹ مارٹم، انگلیوں کے نشانات، گواہوں کی شہادت ، مجرم کے اقرار، قسم ، قسامہ اور اِس طرح کے دوسرے تمام شواہد سے جس طرح جرم دنیا میں ثابت ہوتے ہیں" اسی طرح یہ جرم ان سے کیوں ثابت نہیں ہوتا؟ وہ صرف اتنا بتاتے ہیں کہ :  " کسی معاشرے میں اگر قحبہ عورتیں ہوں تو اُن سے نمٹنے کے لیے قرآن مجید کی رو سے یہی کافی ہے کہ چار مسلمان گواہ طلب کیے جائیں جو اِس بات پر گواہی دیں کہ فلاں فی الواقع زنا کی عادی ایک قحبہ عورت ہے ۔ وہ اگر عدالت میں پوری ذمہ داری کے ساتھ یہ گواہی دیتے ہیں کہ ہم اِسے قحبہ کی حیثیت سے جانتے ہیں اور عدالت نقدو جرح کے بعد اُن کی گواہی پر مطمئن ہو جاتی ہے تو وہ اُس عورت کو سزا دے سکتی ہے ۔" سوال یہ ہے کہ جو لوگ یہ گواہی دیں گے کہ " ہم اِسے قحبہ کی حیثیت سے جانتے ہیں "وہ یہ کس بنیاد پر کہیں گے؟ کیا وہ یہ کہیں گے کہ ہم خود اس کے گاہک رہے ہیں؟ یا یہ کہیں گے کہ ہم نے دوسروں کو اس کے پاس اس مقصد کےلیے آتا جاتا دیکھا ہے؟ اگر یہ دوسری بات ہے تو کیا اس سے بدرجہا بہتر طرقِ اثبات اور نہیں ہوسکتے؟  کیا سی سی ٹی وی فوٹیج کام نہیں کرسکے گی؟ یہ سوال غامدی صاحب کے ایک متاثر ڈاکٹر صاحب نے زنا بالجبر کے متعلق اٹھایا تھا۔ یہ سوال قحبہ عورتوں اور چکلے کے بارے میں کیوں نہیں اٹھایا جاسکتا؟  2۔ دوسرا سوال یہ ہے کہ جب غامدی صاحب چار گواہوں کی شرط " زنا کی عادی ایک قحبہ عورت" کےلیے ضروری سمجھتے ہیں تو یہ کیسے ثابت ہوگا کہ وہ "زنا کی عادی" ہے ؟ یہ سوال اس لیے اہم ہے کہ "زنا کی عادی قحبہ عورت" اور "بدکاری کو پیشہ بنانے والوں" کو غامدی صاحب صرف "زنا" کے مجرم نہیں مانتے بلکہ وہ انھیں "فساد فی الارض" بلکہ اس سے آگے بڑھ کر "حرابہ" کا مرتکب مانتے ہیں اور حرابہ کے مرتکب کےلیے وہ جو سزائیں تجویز کرتے ہیں ان میں ایک سزا رجم بھی ہے ۔ یقین نہ ہو تو یہ ان کی عبارت پڑھیے:  " زمین میں فساد پیدا کرنے کی تعبیر ۔۔۔اُس صورت حال کے لیے آتی ہے، جب کوئی شخص یا گروہ قانون سے بغاوت کرکے لوگوں کی جان و مال ، آبرو اور عقل و راے کے خلاف برسر جنگ ہو جائے۔ چنانچہ قتل دہشت گردی، زنا زنا بالجبر اور چوری ڈاکا بن جائے یا لوگ بدکاری کو پیشہ بنا لیں یا کھلم کھلا اوباشی پر اتر آئیں یا اپنی آوارہ منشی، بدمعاشی اور جنسی بے راہ روی کی بنا پر شریفوں کی عزت و آبرو کے لیے خطرہ بن جائیں یا نظم ریاست کے خلاف بغاوت کے لیے اٹھ کھڑے ہوں ۔۔۔"(میزان ، حدود و تعزیرات)  آگے وہ واضح کرتے ہیں کہ حرابہ کی سزا میں ایک تقتیل بھی ہے اور یہ کہ رجم تقتیل کی ایک صورت ہے :  " رجم ،یعنی سنگ ساری بھی ،ہمارے نزدیک اِسی کے تحت داخل ہے اور رسول اللہ صلی اللہ علیہ وسلم نے اپنے زمانے میں اوباشی کے بعض مجرموں کو یہ سزا اِسی آیت کے حکم کی پیروی میں دی ہے۔" تو سوال یہ ہے کہ کیسے ثابت ہوگا کہ عورت "عام زنا" کا جرم نہیں کررہی بلکہ اس کی "عادی" ہے؟ کیا محض گواہوں کی اس گواہی پر کہ وہ "عادی" ہے یا اس کےلیے عدالتوں کے سابقہ فیصلے درکار ہوں گے کہ کئی بار اسے "عام زنا "کی سزا عدالت نے دے دی ہے (جو غامدی صاحب کے نزدیک سو کوڑے ہیں) لیکن اس کے باوجود یہ "عادی" ہے اور یہ اس عادت کو نہیں چھوڑ رہی تو اس وجہ سے اب اسے فساد فی الارض، بلکہ حرابہ، کی سزا کے طور پر رجم کیا جائے یا اس کے ہاتھ پیر کاٹ لیے جائیں یا اسے مصلوب کیا جائے یا اسے "علاقہ بدر" کیا جائے ؟ (اس آخری صورت میں ویسے یہ امکان تو رہتا ہی ہے کہ اپنے علاقے سے نکل کر وہ اور کھل کر اپنی عادت پر عمل شروع کردے کیونکہ وہاں تو کوئی اسے جاننے والا بھی نہیں ہوگا۔ اپنے علاقے میں کم از کم لوگوں کو اس کی عادت کا معلوم تو ہوتا ہے ۔ ) غامدی صاحب کی سادہ فکری کا اندازہ اس بات سے لگایا جاسکتا ہے کہ وہ "عادی مجرموں" کو بھی ایک ہی دفعہ کی کارروائی میں تقتیل ، یعنی رجم، کی سزا سنانے کے قائل ہیں حالانکہ اس کا "عادی مجرم" ہونے کےلیے اور کچھ نہیں تو سابقہ مجرمانہ ریکارڈ اور سزائیں تو ہونی چاہئیں۔ تاہم ان کے مقلدین ان فقہاے کرام پر استہزائیہ جملے چست کرتے ہیں جو ذرا سا بھی شبہ پیدا ہونے کی صورت میں حد کے ساقط ہونے کی بات کرتے ہیں! 3۔ تیسرا سوال یہ ہے کہ زنا بالجبر اور قحبہ گری میں فرق کی وجہ کیا ہے؟ کیا صرف یہ کہ ایک میں عورت ملزمہ ہے تو چار گواہ چاہئیں اور دوسرے میں مرد ملزم ہے تو ڈی این اے رپورٹ اور سی سی ٹی وی فوٹیج بھی کافی ہے؟ یہ سوال اپنی جگہ قائم ہے کہ قحبہ گری اور زنا بالجبر کے علاوہ "فساد فی الارض" اور حرابہ کی ایک قسم "زنا کا عادی مجرم" بھی ہوتا ہے ، خواہ مرد  ہو، تو کیا اس کےلیے بھی چار گواہ چاہئیں؟ اگر نہیں تو کیوں نہیں؟ اور اگر ہاں تو چار گواہ کیسے ثابت کریں گے کہ وہ پہلی دفعہ یہ جرم نہیں کررہا بلکہ "عادی" ہے ؟ یا اس کے جرم کے ثبوت کےلیے قرائن کافی ہوں گے؟  ------ آخری بات  ------ آخری بات یہ ہے کہ زنا بالجبر ، قحبہ گری اور "عادی " مجرموں پر غامدی صاحب "عام جرائم" کا قانون لاگو نہیں کرتے بلکہ انھیں "فساد فی الارض" اور "حرابہ" سمجھتے ہیں۔ اگر ان کے ترجمان قحبہ اور زنا کے عادی مجرم کو زنا بالجبر کے مرتکب سے اس بنیاد پر مختلف سمجھتے ہیں کہ قحبہ اور زنا کا عادی مجرم یہ جرم دوسرے فرد کی مرضی سے کرتا ہے جبکہ زنا بالجبر کا مجرم یہ جرم عورت کی مرضی کے بغیر کرتا ہے تو یہ فرق ناقابلِ قبول ہے۔  ایک تو اس وجہ سے کہ یہ فرق لبرلزم کے ڈسکورس کی پیداوار ہے اور اسے اسلامی قانون کے اصولوں سے کوئی مناسبت نہیں ہے۔ باقی باتیں ایک طرف صرف اس ایک بات پر غور  کریں کہ لبرلزم کے اصولوں کی روشنی میں ایک بار کا زنا یا بار بار کا زنا کوئی جرم نہیں کیونکہ یہ فریقین کی مرضی سے کیا جاتا ہے جبکہ اسلامی قانون کی رو سے یہ اللہ کے خلاف جرم ہے کیونکہ اللہ نے اس سے روکا ہے اور اس پر سزا مقرر کی ہے ۔  دوسری وجہ یہ ہے کہ غامدی صاحب بھی مانتے ہیں کہ اسلامی قانون کے اصولوں کی روشنی میں ایک بار کا زنا جرم ہے اور بار بار کا زنا فساد فی الارض اور حرابہ ہے ۔ اس بنیادی اختلاف کے بعد کیسے لبرلزم کے اصول (مرضی کی موجودگی یا عدم موجودگی) کو یہاں فرق کے طور پر پیش کیا جاسکتا ہے؟  بہرحال غامدی صاحب کے ترجمان اور مقلدین پر لازم ہے کہ وہ ہمیں صاف الفاظ میں بتائیں کہ زنا کی درج ذیل چار قسموں میں جب وہ تین قسموں کےلیے چار گواہ ضروری سمجھتے ہیں تو چوتھی قسم کےلیے کیوں ضروری نہیں سمجھتےبالخصوص جبکہ وہ پہلی قسم کے سوا باقی تینوں قسموں کو فساد فی الارض اور حرابہ مانتے ہیں ؟  1۔ "عام زنا " 2۔ بدکاری کا پیشہ /قحبہ گری  3۔ "زنا کی عادت"  4۔ زنا بالجبر ۔ ---------- پس نوشت: اس تنقید کے بعد ترجمان صاحب نے واقعی چار گواہوں کے متعلق غامدی صاحب کی عبارت کی تاویل شروع کردی تھی۔ اندھی تقلید کی بھی حد ہوتی ہے!

##############################
https://web.facebook.com/MMushtaqYusufzai/posts/662966444118083
قانون کے تحقیقی مجلے کی ایڈیٹنگ کیسے کی جائے؟ ---------------- اس موضوع پر استاد محترم پروفیسر عمران احسن خان نیازی نے شریعہ اکیڈمی کے امام غزالی سیمینار روم میں تین دن تک تفصیلی ٹریننگ دی جس میں شریعہ اکیڈمی اور شعبۂ قانون کے اساتذہ کے علاوہ قانون میں پی ایچ ڈی کرنے والے طلبہ اور بعض وکلا نے بھی شرکت کی۔ اس موقع پر لی گئی ایک یادگار تصویر

##############################
https://web.facebook.com/MMushtaqYusufzai/posts/911196535961738
ایک خوبصورت یاد

##############################
https://web.facebook.com/MMushtaqYusufzai/posts/911185155962876
کیا غامدی صاحب زنا بالجبر کے لیے چار گواہوں کی شرط ضروری نہیں سمجھتے؟  (نشر مکرر) ---------------------------------------- دیگر کئی امور کی طرح اس معاملے میں بھی نہ صرف یہ کہ غامدی صاحب کی آرا میں ارتقا (کبھی معکوس ارتقا) ہوا ہے بلکہ چونکہ یہ آرا حالات کے دباو کے نتیجے میں تبدیل ہوتی رہی ہیں (playing to the gallery ان کا بنیادی مسئلہ ہے )، اس لیے ان میں تعارض بھی موجود ہے ۔ چنانچہ جب کبھی فقہاے کرام پر نکتہ چینی کی ضرورت ہو اور لوگوں کی جذباتی کیفیت کو مزید برانگیختہ کرنے کا موقع ہو تو غامدی صاحب کے متاثرین اس طرح کے اقتباسات پیش کرنا شروع کردیتے ہیں:  "ثبوت جرم کے لیے قرآن مجید نے کسی خاص طریقے کی پابندی لازم نہیں ٹھیرائی ، اِس لیے یہ بالکل قطعی ہے کہ اسلامی قانون میں جرم اُن سب طریقوں سے ثابت ہوتا ہے جنھیں اخلاقیات قانون میں مسلمہ طور پر ثبوت جرم کے طریقوں کی حیثیت سے قبول کیا جاتا ہے اور جن کے بارے میں عقل تقاضا کرتی ہے کہ اُن سے اِسے ثابت ہونا چاہیے ۔ چنانچہ حالات، قرائن، طبی معاینہ، پوسٹ مارٹم، انگلیوں کے نشانات، گواہوں کی شہادت ، مجرم کے اقرار، قسم ، قسامہ اور اِس طرح کے دوسرے تمام شواہد سے جس طرح جرم دنیا میں ثابت ہوتے ہیں ، اسلامی شریعت کے جرائم بھی اُن سے بالکل اِسی طرح ثابت قرار پاتے ہیں ۔" (برہان، قانونِ شہادت)  عموماً زنا بالجبر کی بحث میں غامدی صاحب کے متاثرین غامدی صاحب کے بیان کردہ اس اصول سے ایک استثنا کا ذکر کرتے ہیں : کہ شریعت نے زنا کے جرم کے ثبوت کےلیے چار گواہ ضروری قرار دیے ہیں۔ اس کے بعد وہ بتاتے ہیں کہ زنا کا جرم زنا بالجبر سے مختلف ہے اور یہ کہ یہ حرابہ کی قسم ہے ۔ وہ یہ نہیں بتاتے کہ قرآن نے نص صریح میں ایک اور جرم کےلیے بھی چار گواہ ضروری قرار دیے ہیں اور اس جرم کو غامدی صاحب "حرابہ" ہی میں شمار کرتے ہیں۔ آئیے خود غامدی صاحب کے الفاظ ملاحظہ کریں:  "دوم یہ کہ کسی معاشرے میں اگر قحبہ عورتیں ہوں تو اُن سے نمٹنے کے لیے قرآن مجید کی رو سے یہی کافی ہے کہ چار مسلمان گواہ طلب کیے جائیں جو اِس بات پر گواہی دیں کہ فلاں فی الواقع زنا کی عادی ایک قحبہ عورت ہے ۔ وہ اگر عدالت میں پوری ذمہ داری کے ساتھ یہ گواہی دیتے ہیں کہ ہم اِسے قحبہ کی حیثیت سے جانتے ہیں اور عدالت نقدو جرح کے بعد اُن کی گواہی پر مطمئن ہو جاتی ہے تو وہ اُس عورت کو سزا دے سکتی ہے ۔ اللہ تعالیٰ کا ارشاد ہے: وَالّٰتِیْ یَاْتِیْنَ الْفَاحِشَۃَ مِنْ نِّسَآءِکُمْ فَاسْتَشْھِدُوْا عَلَیْھِنَّ اَرْبَعَۃً مِّنْکُمْ، فَاِنْ شَھِدُوْا فَاَمْسِکُوْھُنَّ فِی الْبُیُوْتِ حَتّٰی یَتَوَفّٰھُنَّ الْمَوْتُ اَوْ یَجْعَلَ اللّٰہُ لَھُنَّ سَبِیْلًا. (النساء ۴ : ۱۵)’’اور تمھاری عورتوں میں سے  جو بدکاری کرتی ہیں، اُن پر اپنے اندر سے چار گواہ طلب کرو ۔ پھر اگر وہ گواہی دے دیں تو اُن کو گھروں میں بند کر دو ، یہاں تک کہ موت اُنھیں لے جائے یا اللہ اُن کے لیے کوئی راہ نکال دے ۔ ‘" اس آیت کے متعلق غامدی صاحب کی یہ تاویل کس حد تک درست ہے، سردست ہم اس پر بحث نہیں کرنا چاہتے۔ ہم صرف یہ دکھانا چاہتے ہیں کہ زنا کے علاوہ ایک اور جرم بھی ہے جس کے لیے قرآن نے چار گواہ ضروری قرار دیے ہیں اور اس جرم کی تشخیص انھوں نے "قحبہ گری" سے کی ہے ۔  اب ایک قدم آگے بڑھا کر دیکھیے کہ قحبہ گری یا "زنا کی عادی عورت" کے جرم کو غامدی صاحب حدود میں شمار کرتے ہیں یا نہیں اور اگر ہاں تو کس حد کا اطلاق اس جرم پر کرتے ہیں؟  "اِس صورت میں اصل مسئلہ چونکہ عورت ہی کا ہوتا ہے، اِس لیے مرد زیربحث نہیں آئے۔ یعنی اِس بات کے گواہ کہ یہ فی الواقع زنا کی عادی قحبہ عورتیں ہیں۔ سورۂ نور میں بھی اللہ تعالیٰ نے اِس جرم کو ثابت کرنے کے لیے چار گواہوں کی یہ شرط اِسی طرح برقرار رکھی ہے۔ اِس سے واضح ہے کہ یہ ایک عارضی حکم تھا۔ چنانچہ اِس میں جس راہ نکالنے کا ذکر ہے، وہ بعد میں اِس طرح نکلی کہ قحبہ ہونے کی وجہ سے اِن عورتوں کو زنا اور فساد فی الارض، دونوں کا مجرم قرار دیا گیا اور اِن جرائم کی جو سزائیں سورۂ نور (۲۴) کی آیت ۲ اور سورۂ مائدہ (۵) کی آیت ۳۳ میں بیان ہوئی ہیں، وہ بعض روایتوں کے مطابق اِن پر نافذ کرنے کی ہدایت کی گئی۔"(البیان، سورۃ النساء، آیت 15 پر حاشیہ)  اس اقتباس کو بار بار پڑھیے اور بالخصوص درج ذیل مقامات پر غور کریں:  " سورۂ نور میں بھی اللہ تعالیٰ نے اِس جرم کو ثابت کرنے کے لیے چار گواہوں کی یہ شرط اِسی طرح برقرار رکھی ہے۔" " قحبہ ہونے کی وجہ سے اِن عورتوں کو زنا اور فساد فی الارض، دونوں کا مجرم قرار دیا گیا ۔" " اِن جرائم کی جو سزائیں سورۂ نور (۲۴) کی آیت ۲ اور سورۂ مائدہ (۵) کی آیت ۳۳ میں بیان ہوئی ہیں، وہ بعض روایتوں کے مطابق اِن پر نافذ کرنے کی ہدایت کی گئی۔" اس سے یہ معلوم ہوا کہ قحبہ دو جرائم کا ارتکاب کرتی ہے: زنا اور فساد فی الارض اور اس وجہ سے اسے دونوں جرائم کی سزا دی جاتی ہے؛ ایک سزا سورۃ النور میں ہے (زنا کی) اور دوسری سزا سورۃ المآئدۃ میں ہے (فساد فی الارض کی) ؛ قحبہ کا جرم ثابت کرنے کےلیے معیار ثبوت چار گواہوں کی گواہی ہے کیونکہ " سورۂ نور میں بھی اللہ تعالیٰ نے اِس جرم کو ثابت کرنے کے لیے چار گواہوں کی یہ شرط اِسی طرح برقرار رکھی ہے۔" اب اس پر ایک اور نکتے کا اضافہ کیجیے۔  قرآن کریم نے بے حیائی کے ضمن میں عموماً دو قسمیں بیان کی ہیں: مسافحات اور متخذات اخدان۔ غامدی صاحب نے ان الفاظ کا ترجمہ اس طرح کیا ہے : "بدکاری کرنے والیاں اور آشنائی گانٹھنے والیاں"۔ ان کی راے یہ ہے کہ سورۃ النسآء کی آیت 15 میں مسافحات کا ذکر ہے اور آیت 16 میں متخذات اخدان کا ذکر ہے ۔ چنانچہ آیت 16 کی تاویل میں کہتے ہیں :  " یہ زنا کے عام مجرموں کا ذکر ہے جو بالعموم یاری آشنائی کے نتیجے میں اِس جرم کا ارتکاب کرتے ہیں۔ اِس میں زانی اور زانیہ، دونوں چونکہ متعین ہوتے ہیں، اِس لیے دونوں کا ذکر ہوا ہے اور مذکر کے صیغے زبان کے عام قاعدے کے مطابق شریک غالب کے لحاظ سے آئے ہیں۔ یہی ایذا ہے جو بعد میں سو کوڑوں کی صورت میں متعین کر دی گئی ۔" پس قحبہ گری ہو یا زنا ، سفاح ہو یا اتخاذ اخدان،  فساد فی الارض ہو یا "عام زنا "، دونوں کےلیے غامدی صاحب چار گواہوں کی شرط ضروری مانتے ہیں۔  اس ضمن میں یہ بات بھی اہم ہے کہ غامدی صاحب کے نزدیک قحبہ گری کے پیشے اور "زنا بالجبر" کا آپس میں گہرا تعلق تھا۔ چنانچہ سورۃ النور کی آیت کی تاویل میں، جہاں لونڈیوں کو زنا پر مجبور کرنے پر وعید سنائی گئی ہے، لکھتے ہیں: "بانداز تنبیہ فرمایا ہے کہ اب کوئی شخص اِن لڑکیوں کو بدکاری پر مجبور نہ کرے، ورنہ یاد رکھے کہ جبر کی صورت میں اللہ اُنھیں تو معاف کر دے گا، لیکن اُن سے پیشہ کرانے والے اپنا انجام سوچ لیں، وہ اُس کی گرفت سے نہیں بچ سکیں گے۔ اِس تنبیہ کی ضرورت اِس لیے پیش آئی کہ اُس زمانے کے عرب میں لونڈیاں ہی زیادہ تر چکلوں میں بٹھائی جاتی تھیں اور اُن کے مالک جو کچھ اُن کے ذریعے سے کماتے تھے، اُس سے آسانی کے سا تھ دست بردار ہونے کے لیے تیار نہیں ہو سکتے تھے۔ چنانچہ اندیشہ تھا کہ وہ اپنے تمام ہتھکنڈے اُن کو پاک دامنی کی زندگی بسر کرنے سے روکنے کے لیے استعمال کریں گے۔" (سورۃ النور، آیت 33 پر حاشیہ) اب ان دو باتوں کے ساتھ تیسری بات کا اضافہ کیجیے کہ روایات میں جہاں رجم کی سزا کا ذکر ہے، اسے غامدی صاحب قحبہ گری، فساد فی الارض اور زنا بالجبر کی سزا قرار دیتے ہیں ۔ یہ بات اتنی مشہور ہے کہ اس کےلیے کوئی اقتباس پیش کرنے کی ضرورت بھی نہیں ہے ۔ اب دیکھیے کہ رجم کی سزا کے متعلق روایات سے کیا معلوم ہوتا ہے کہ یہ سزا کس بنیاد پر دی گئی؟ کسی بھی روایت میں آپ کو اقرار یا چار گواہوں کے سوا کوئی تیسرا طریقہ نہیں ملتا۔ لے دے کے ایک روایت (فجر کے وقت عورت پر جنسی حملے کا واقعہ) ملتی ہے جس سے غامدی صاحب کے متاثرین یہ استدلال کرتے ہیں کہ "زنا بالجبر" کی سزا "متاثرہ عورت کی گواہی" پر دی گئی ۔ اس روایت پر الگ بحث کی ضرورت ہے لیکن سردست اتنا نوٹ کرنا کافی ہے کہ غامدی صاحب کے اصولوں کے مطابق اس روایت سے استدلال ہی غلط ہے کیونکہ اس کی سند بھی مضطرب ہے اور متن بھی اور جب تک روایت سنداً صحیح نہ ہو غامدی صاحب اسے استدلال کےلیے استعمال کرنے کے قائل نہیں ہیں۔ نیز اس روایت میں بھی اس شخص کے اقرار کا ذکر بہرحال ہے۔  ان تین باتوں کا نتیجہ یہ نکلا کہ جب فساد فی الارض میں زنا شامل  ہو تو غامدی صاحب اس کے ثبوت کےلیے چار گواہ ضروری سمجھتے ہیں۔

##############################
https://web.facebook.com/MMushtaqYusufzai/posts/910330426048349
اعلی عدلیہ میں ججز کی تعیناتی کا فارمولا: ایک غلط فہمی کا ازالہ ---------------- کئی دوستوں نے ایک بزرگ کی تحریر شیئر کی جس میں قرار دیا گیا ہے کہ اعلی عدلیہ (ہائی کورٹس اور سپریم کورٹ) میں ججز کی تعیناتی کےلیے "رول" کے تحت فارمولا یہ وضع کیا گیا ہے کہ بار سے لیے گئے اور ماتحت عدلیہ سے لیے گئے ججز کے درمیان 60٪ فی صد اور 40٪ کا تناسب ہو اور اس تناسب کی پابندی نہ ہونے کی وجہ سے ہائی کورٹس اور سپریم کورٹ میں بار والوں کی غالب اکثریت آگئی ہے۔ فاضل بزرگ نے اس سے یہ ثابت کرنا چاہا کہ ہائی کورٹس اور سپریم کورٹ کے ججز پر اس وجہ سے سیاست کا غلبہ ہوتا ہے۔ اس دلچسپ تحریر پر تفصیلی تبصرہ تو کسی اور وقت کریں گے لیکن سردست یہ عرض ہے کہ ہائی کورٹس اور سپریم کورٹ کے ججز کےلیے ایسا کوئی فارمولا قانون میں کہیں بھی وضع نہیں کیا گیا۔ یہ غلط مفروضہ ہے۔ ہائی کورٹس اور سپریم کورٹ دستوری عدالتیں ہیں اور ان میں تعیناتی کا پورا طریقہ دستور میں تفصیلاً موجود ہے۔ وہاں ملاحظہ کیا جاسکتا ہے۔ مزعومہ "رول" وہاں نہیں پایا جاتا۔ اس مضمون کا یہ مفروضہ بھی غلط ہے کہ ہائی کورٹس میں سیشن ججز میں سے بڑی تعداد لی جائے تو کیسز کا التوا کم سے کم ہوگا اور فیصلوں میں تاخیر نہیں ہوگی۔ عدالتی پریکٹس سے ادنی واقفیت رکھنے والے لوگ بھی جانتے ہیں کہ ہائی کورٹس میں وہی ججز زیادہ ریلیف دیتے ہیں جو بار سے آئے ہوں اور ان کے برعکس سیشن جج اگر ہائی کورٹ کا جج بھی بنے تو زیادہ تر ذہنی طور پر سیشن جج ہی رہتے ہیں اور اس وجہ سے تکنیکی بنیادوں پر زیادہ توجہ دیتے ہیں جس کی وجہ سے التوا زیادہ ہوتا ہے اور فیصلوں میں تاخیر زیادہ ہوتی ہے۔ ایک بات اور۔ مضمون اس بات سے شروع کیا گیا تھا کہ بعض اوقات سپریم کورٹ سے "باعزت بری" ہونے والا شخص پہلے ہی پھانسی پر لٹکایا جاچکا ہوتا ہے۔ یہ بات میڈیا پر بہت زیادہ اچھالی گئی ہے اور لوگ تفصیل میں جانا پسند نہیں کرتے ورنہ انھیں معلوم ہوتا کہ یہ ان مقدمات میں ہوا ہے جن میں مذکورہ شخص ایک سے زیادہ مقدمات میں ملزم تھا اور ان میں کسی ایک میں اسے سزا دی گئی تھی جبکہ کسی اور مقدمے کا فیصلہ ابھی باقی تھا۔  واضح رہے کہ میں اس تاخیر کو کسی طرح جواز نہیں دے رہا بلکہ صرف یہ عرض کرنا چاہتا ہوں کہ ایسا نہیں ہوا کہ جسے لٹکایا گیا وہ بری تھا۔ نہیں۔ جس مقدمے میں اسے لٹکایا گیا، اس میں اس کا جرم ثابت شدہ تھا۔ وہ کسی اور مقدمے میں بری قرار پایا تو اس سے اس کا پہلے مقدمے میں بری ہونا لازم نہیں آتا۔

##############################
https://web.facebook.com/MMushtaqYusufzai/posts/910298856051506
وڈیو ریکارڈنگ اور المورد کے دانشور ------------------------- دو سال قبل زنا بالجبر کے موضوع پر جو مباحثہ ہوا تھا، اس میں غامدی صاحب کے متاثرین کا کہنا تھا کہ فقہاے کرام نے انسانی گواہی کو معیار مان کر غلط کیا۔ ہم نے عرض کیا تھا کہ وڈیو ریکارڈنگ ہو، ڈی این اے رپورٹ ہو یا کوئی اور فورنزک رپورٹ، آخری تجزیے میں کسی انسان کا بیان ہی ہوتا ہے، جسے قانون کی زبان میں Expert Testimony یا رای الخبیر کہا جاتا ہے۔ ظاہر ہے کہ ڈی این اے رپورٹ خود تو چیخ چیخ کر نہیں کہتی کہ میں فلاں کی ڈی این اے ہوں بلکہ کوئی ماہر ہی عدالت کو بتاتا ہے کہ یہ یہ کچھ یوں یوں ہو تو اس سے یہ کچھ ثابت ہوتا ہے۔ کوئی بھی سائنشی رپورٹ ہو، کسی انسان نے ہی تیار کی ہوتی ہے اور کوئی انسان ہی اس کا مفہوم متعین کرتا ہے، اس کی تعبیر بیان کرتا ہے اور عدالت کے سامنے وہی تعبیر پیش کی جاتی ہے۔  یہی کچھ وڈیو ریکارڈنگ وغیرہ کے متعلق بھی کہا جاسکتا ہے۔ یہ بات ظاہر ہے کہ ان لوگوں کی سمجھ میں نہیں آتی جنھیں قانون کی ابجد کا بھی علم نہ ہو لیکن قانونی گتھیاں سلجھانے کا شوق بہرحال پالتے ہوں۔  اس دوران میں سپریم کورٹ نے نیب جج کے وڈیو سکینڈل کے سلسلے میں کچھ اصول بیان کردیے ہیں جن کے بعد ہی کسی وڈیو کو عدالت قابلِ غور مان سکتی ہے۔ ذرا یہ اصول دیکھیے اور اس کے بعد اسلامی قانون کا بنیادی اصول یاد کیجیے کہ حتی الامکان حدود سزاؤں کے نفاذ سے گریز کیا جانا چاہیے اور شبہ ہو تو حد کی سزا نافذ نہیں کی جاسکتی۔ --------------------------- وڈیو سکینڈل میں سپریم کورٹ کا فیصلہ --------------------------------------- تیسرا امر: وڈیو مستند ہو تو اسے عدالت میں کیسے ثابت کیا جائے گا؟  میرے نزدیک اس فیصلے کا یہ حصہ سب سے اہم ہے اور نہ صرف موجودہ کیس کے تناظر میں، بلکہ بالعموم آڈیو /وڈیو ٹیپس کے متعلق قانونی اصولوں کی وضاحت کےلیے اس حصے کا تجزیہ بہت ضروری ہے۔ اس پر میں بعد میں تفصیل سے لکھوں گا، ان شاء اللہ۔ سردست تو اس سوال کے جواب میں سپریم کورٹ کا فیصلہ بتانا ہے۔  سپریم کورٹ نے بہت سارے کیسز کا تفصیلی جائزہ لینے کے بعد یہ اصول طے کیے ہیں:  1۔ کسی آڈیو /وڈیو ٹیپ پر اس وقت تک عدالت اعتماد نہیں کرسکتی جب تک پہلے یہ ثابت نہ ہو کہ وہ مستند ہے اور اس میں کوئی ڈاکٹرنگ یا ٹیمپرنگ نہیں کی گئی؛  2۔ اس ضمن میں پنجاب فارنسک سائنس ایجنسی کی فارنسک رپورٹ کو عدالت کے سامنے پیش کیا جاسکتا ہے؛  3۔ قانونِ شہادت کی دفعہ 164 کے تحت ایسی کسی آڈیو یا وڈیو ٹیپ کے پیش کیے جانے یا نہ کیے جانے کا اختیار متعلقہ عدالت کے پاس ہے؛  4۔ عدالت کی جانب سے اجازت دیے جاچکنے کے بعد متعلقہ آڈیو یا وڈیو کو قانونِ شہادت کے اصول و ضوابط  کے مطابق ہی عدالت میں پیش کیا جائے گا؛  5۔ ریکارڈنگ کا صحیح ہونا لازماً ثابت کیا جائے گا اور ٹیمپرنگ کے امکانات کی نفی کےلیے براہِ راست یا واقعاتی شہادتیں پیش کی جانی ضروری ہیں؛  6۔ کسی گفتگو یا واقعے کی ریکارڈنگ ہوئی تو اصلی ریکارڈنگ ، جب گفتگو ہوئی یا واقعہ ہوا، پیش کرنا ضروری ہے؛ 7۔ جس شخص نے ریکارڈنگ کی ہے، اس کا پیش کیا جانا ضروری ہے؛  8۔ ضروری ہے کہ جس شخص نے ریکارڈنگ کی ہے ، وہ خود ریکارڈنگ کی آڈیو /وڈیو ٹیپ پیش کرے؛  9۔ آڈیو /وڈیو ٹیپ کا عدالت میں چلانا ضروری ہوگا؛  10۔ آڈیو/وڈیو ٹیپ کا واضح طور پر قابلِ سماعت/قابلِ رویت ہونا ضروری ہوگا؛  11۔ ضروری ہوگا کہ بات کرنے والے شخص/ دیکھے جانے والے شخص کو ریکارڈنگ کرنے والا خود پہچانے یا کوئی اور شخص جو اسے پہچانتا ہو، اس کی گواہی دے؛  12۔ موقع پر موجود کوئی اور شخص بھی گفتگو /واقعے کے متعلق گواہی دے سکتا ہے؛  13۔ جو آوازیں ریکارڈ کی گئیں، یا جو اشخاص نظر آئے، ان کی صحیح پہچان لازمی ہوگی؛  14۔ آڈیو/وڈیو کے ذریعے جو ثبوت پیش کیا جارہا ہو ، اس کے متعلق ضروری ہوگا کہ وہ مقدمے سے متعلق ہو ، یا کسی اور سبب سے مقدمے میں پیش کیے جانے کی قانوناً اجازت ہو؛  15۔ ریکارڈنگ سے لے کر عدالت میں پیش کیے جانے تک ریکارڈنگ کی حفاظت ثابت کرنی ہوگی؛  16۔ آڈیو/وڈیو ریکارڈنگ کا ٹرانسکرپٹ خود مختارنگرانی اور کنٹرول میں تیار کیا جائے گا؛  17۔ آڈیو/وڈیو ریکارڈ کرنے والا شخص وہ ہوگا جس کے روزمرہ کے فرائض میں آڈیو/وڈیو ریکارڈ کرنا شامل ہو اور وہ ایسا شخص نہیں ہوگا جس نے ثبوت حاصل کرنے کےلیے جال بچھانے کی غرض سے آڈیو/وڈیو ریکارڈنگ کی ہو؛  18۔ آڈیو/وڈیو کا ماخذ ظاہر کرنا لازم ہوگا؛  19۔  جو شخص آڈیو/وڈیو ریکارڈنگ عدالت میں پیش کررہا ہو ، اس پر لازم ہوگا کہ وہ ریکارڈنگ کی تاریخ ظاہر کرے؛  20۔ عدالتی کارروائی  میں نسبتاً تاخیر سے پیش کی جانے والی آڈیو/وڈیو ٹیپ کو شک کی نگاہ سے دیکھا جائے گا؛  21۔ عدالت میں آڈیو/وڈیو ٹیپ کو بطورِ ثبوت پیش کرنے والے شخص پر لازم ہوگا کہ وہ عدالت کو اس ضمن میں باقاعدہ درخواست دے۔  ان اصولوں کے طے کیے جانے کے بعد سپریم کورٹ نے میاں صاحب کے مقدمے کے تناظر  میں قرار دیا ہے کہ چونکہ ٹرائل کورٹ فیصلہ دے چکنے کے بعد قانوناً اپنے فریضے سے سبکدوش ہوچکی ہے ، اور اس فیصلے کے خلاف اپیل اسلام آباد ہائی کورٹ میں زیرِ التوا ہے، اس لیے متعلقہ وڈیو کے بارے میں ان اصولوں کی روشنی میں فیصلہ کرنے کا اختیار اسلام آباد ہائی کورٹ ہی کے پاس ہے۔ یہاں سپریم کورٹ نے مجموعۂ ضابطۂ فوجداری کی دفعہ 428 کا حوالہ دیا ہے جس کی رو سے اپیلیٹ کورٹ کو اختیار ہے کہ وہ اضافی شواہد بھی لے سکتی ہے ۔  ----------- پس نوشت: اب ذرا ہمارے الموردی دانشور سپریم کورٹ کو بھی قانون سمجھانا شروع کردیں تو مزا آئے۔

##############################
https://web.facebook.com/MMushtaqYusufzai/posts/909889182759140
دو سال میں بھی ان کو اس فرق کا پتہ نہیں چل سکا لیکن لگے ہیں قانون کی گتھیاں سلجھانے!

##############################
https://web.facebook.com/MMushtaqYusufzai/posts/908840596197332
وکلا دوست یہ بتائیں کہ لاہور ہائیکورٹ کے فیصلے کو غلط سمجھنے والا اس کے خلاف اپیل کیسے کرے گا؟وکلا دوست یہ بتائیں کہ لاہور ہائیکورٹ کے فیصلے کو غلط سمجھنے والا اس کے خلاف اپیل کیسے کرے گا؟

##############################
https://web.facebook.com/MMushtaqYusufzai/posts/923431358071589
جناب مولانا محمد یونس قاسمی صاحب کے شکریے کے ساتھ ------------- 

##############################
https://web.facebook.com/MMushtaqYusufzai/posts/922509401497118
نص، اجتہاد اور اجماع -------------- برسوں سے یہی تو کہتا آیا ہوں کہ جسے آپ منصوص حکم کہتے ہیں وہ بھی آپ کا اجتہاد ہی تو ہوتا ہے۔ غامدی صاحب کی سادگی ہے کہ وہ اجتہاد کی اس حقیقت کو سمجھ نہیں پارہے۔ اب دیکھیے نا یہ ان کا اجتہاد ہی تو ہے جس نے ارتداد کی سزا کے متعلق نص کو عہد رسالت کے مشرکین عرب تک محدود کردیا ہے، یا میراث میں کافروں کی محرومی یا مشرکین سے نکاح کی ممانعت کی نصوص کو بھی اس دور تک محدود کردیا ہے، یا رجم کی سزا کی نصوص کو زانی محصن کے بجاے عادی مجرموں سے متعلق قرار دیا ہے۔ عقلی قیاس آرائیوں کے یہ شاخسانے کیا کم ہیں؟ سوال اگر یہ ہے کہ جب ہر کوئی اجتہاد ہی کرتا ہے، فہم نص کےلیے، تو اس کے بعد انتشار اور فساد کے خلاف بند کیسے باندھا جاتا ہے؟ تو اس کا جواب یہ ہے کہ مسلم روایت نے اجماع کا اصول اسی لیے مانا تھا اور وہ مسلم عقیدے کی اس اساس پر مبنی تھا کہ رسول اللہ صلی اللہ علیہ وسلم کے بعد نبوت کا سلسلہ ختم ہوگیا ہے اور اسی لیے تاقیامت دین محفوظ رہے گا کیونکہ امت کبھی مجموعی طور پر دین کا صحیح حکم نہیں بھلاسکتی۔ غامدی صاحب نے یہ بند توڑ دیا ہے۔ اس لیے ٹامک ٹوئیاں قابل دید ہیں۔

##############################
https://web.facebook.com/MMushtaqYusufzai/posts/922163441531714
صحابۂ کرام کے متعلق ہمارا عقیدہ (عقیدۂ طحاویہ سے چند اقتباسات) --------------------------- امام طحاوی نے اس متن کی ابتدا میں تصریح کی ہے کہ جس عقیدے کو وہ یہاں الفاظ کی شکل دے رہے ہیں، یہ اہل سنت کے فقہاے کرام بالخصوص امام ابوحنیفہ اور ان کے صاحبین کا عقیدہ ہے:  هذا ذكر بيان عقيدة أهل السنة والجماعة على مذهب فقهاء الملة أبي حنيفة النعمان بن ثابت الكوفي وأبي يوسف يعقوب بن إبراهيم الأنصاري وأبي عبدالله محمد بن الحسن الشيباني رضوان الله عليهم أجمعين وما يعتقدون من أصول الدين ويدينون به رب العالمين۔  -------------------------- پہلا اقتباس: تمام صحابۂ کرام سے محبت -------------------------- و نحب اصحاب رسول اللہ ﷺ ، و لا نفرط فی حب احد منھم ، و لا نتبرا من احد منھم ، و نبغض من یبغضھم و بغیر الخیر یذکرھم ، و لا نذکرھم الا بخیر ، و حبھم دین و ایمان و احسان ، و بغضھم کفر و نفاق و طغیان۔  (ہم رسول اللہ ﷺ کے صحابہ سے محبت کرتے ہیں اور ان میں کسی ایک کی محبت میں افراط نہیں کرتے، نہ ہی ان میں کسی سے بیزاری کرتے ہیں۔ ہم ان سے بغض رکھتے ہیں جو ان سے بغض رکھے اور ان کے بارے میں برا ذکر کرے۔ ہم ان کا ذکر صرف خیر کے ساتھ کرتے ہیں۔ ان کی محبت دین ہے، ایمان ہے اور احسان ہے؛ اور ان کے ساتھ بغض کفر ہے، نفاق ہے اور سرکشی ہے۔) -------------------------- دوسرا اقتباس: خلفاے راشدین کی خلافت اور فضیلت -------------------------- و نثبت الخلافۃ بعد رسول اللہ ﷺ اولاً لابی بکر الصدیق رضی اللہ عنہ ، تفضیلاً لہ و تقدیماً علی جمیع الامۃ ؛ ثم لعمر بن الخطاب رضی اللہ عنہ ؛ ثم لعثمان بن عفان رضی اللہ عنہ ؛ ثم لعلی بن ابی طالب رضی اللہ عنہ ۔ و ھم الخلفاء الراشدون و الائمۃ المھدیون۔ (ہم رسول اللہ ﷺ کے بعد خلافت سب سے پہلے ابوبکرصدیق رضی اللہ عنہ کےلیے مانتے ہیں یہ تسلیم کرتے ہوئے کہ انھیں فضیلت اور پوری امت پر تقدیم حاصل ہے؛ پھر عمر بن الخطاب رضی اللہ عنہ کےلیے؛ پھر عثمان بن عفان رضی اللہ عنہ کےلیے؛ اور پھر علی بن ابی طالب رضی اللہ عنہ کےلیے۔ یہی خلفاے راشدین اور ہدایت یافتہ امام ہیں۔)  -------------------------- تیسرا اقتباس: عشرہ مبشرہ کی فضیلت -------------------------- و ان العشرۃ التی سماھم رسول اللہ ﷺ و بشرھم بالجنۃ نشھد لھم بالجنۃ علی ما شھد لھم رسول اللہ ﷺ ، و قولہ الحق ۔ و ھم ابوبکر و عمر و عثمان و علی و طلحۃ و الزبیر و سعد و سعید و عبد الرحمان بن عوف و ابوعبیدۃ بن الجراح، وھو امین ھذہ الامۃ، رضی اللہ عنھم اجمعین۔ (اور جن دس صحابہ کا نام لے کر رسول اللہ ﷺ نے انھیں جنت کی بشارت دی ہے، ہم بھی ان کے لیے جنتی ہونے کی گواہی دیتے ہیں کیونکہ رسول اللہ ﷺ نے ان کےلیے یہ گواہی دی ہے اور آپ کا قول سچ ہے۔ وہ دس صحابہ یہ ہیں: ابوبکر، عمر، عثمان، علی، طلحہ، زبیر، سعد، سعید، عبد الرحمان بن عوف اور اس امت کے امین ابوعبیدہ بن الجراح رضی اللہ عنھم اجمعین۔) -------------------------- چوتھا اقتباس: صحابۂ کرام اور اہلِ بیت کے بارے میں گفتگو -------------------------- و من احسن القول فی اصحاب رسول اللہ ﷺ و ازواجہ الطاھرات من کل دنس و ذریاتہ المقدسین من کل رجس ، فقد برئ من النفاق۔ (اور جس نے رسول اللہ ﷺ کے صحابہ اور آپ کی ازواج اور مقدس اولاد کے متعلق ، جو ہر گندگی سے پاک ہیں، اچھی بات کہی تو وہ نفاق سے بری ہوا۔ --------------------------

##############################
https://web.facebook.com/MMushtaqYusufzai/posts/922156528199072
فدک کا مسئلہ اجتہادی تھا اور اس میں درست راے حضرات شیخین رضی اللہ عنھما ہی کی تھی۔ --------------------- اجتہادی مسئلے کا یہ مطلب نہیں کہ ہر راے درست ہے۔ درست کوئی ایک راے ہی ہوتی ہے لیکن وہ راے ہے کون سی، اس کا علم صرف اللہ کو ہوتا ہے۔  مجتہد کے علم کی حد تک وہی راے درست ہوتی ہے جس تک اسے اس کا اجتہاد پہنچادے۔  جو مجتہد نہیں ہے، وہ مجتہدین کے اختلاف میں حسن ظن سب کے متعلق رکھے گا لیکن جس مجتہد کی وہ اتباع کرتا ہے، اس کےلیے درست راے وہی ہے۔  اہل سنت نے بالعموم یہ موقف اختیار کیا ہے کہ اس باب میں حضرات شیخین رضی اللہ عنھما ہی کی راے درست تھی۔  سیدہ کائنات اور مولا علی رضی اللہ عنھما کے بارے میں البتہ ہم ہرگز یہ گمان نہیں رکھ سکتے کہ انھوں نے لالچ کی بنا پر یہ راے قائم کی۔ نہیں، بلکہ یہ ان کا اجتہاد تھا۔  اس اجتہادی اختلاف میں نافذ وہی راے ہوئی جسے حکم حاکم کی حیثیت حاصل ہوگئی کیونکہ قضاء القاضی فی المجتھدات نافذ اور قضاء القاضی یرفع الخلاف۔ و اللہ اعلم!

##############################
https://web.facebook.com/MMushtaqYusufzai/posts/921758704905521
گاندھی پاکستان کے لیے شہید ہوگیا تھا؟ ۔۔۔۔۔۔۔۔۔۔ ملحد اور لادین تو کہہ رہے تھے اور ظاہر ہے کہ ان کا تو مقصد ہی دینی اصطلاحات کا حلیہ بگاڑنا ہوتا ہے لیکن اب تو غامدی صاحب کے متاثرین و شارحین بھی کہنے لگے۔ کوئی ہمیں میزان کے آخری ایڈیشن میں مذکور مبادی تدبر قرآن، مبادی تدبر سنت اور مبادی تدبر حدیث کی مدد سے سمجھائے کہ ان میں سے کس اصول کی بنا پر گاندھی کو شہید کہا جاسکتا ہے۔ ۔۔۔۔ توضیح مزید ۔۔۔۔ شہادت اور شہید خالص شرعی اصطلاحات ہیں۔ ہندووں اور سکھوں نے ہماری دیکھا دیکھی استعمال کرنی شروع کیں۔ پھر مذہب کی ضرورت کے منکرین بھی استعمال کرنے لگے کہ دل میں تو جانتے تھے کہ مذہبی اصطلاحات کتنی مؤثر ہیں۔ پھر ریاست نے تقدس کا جامہ پہن لیا تو اس نے بھی اپنے لیے شہید اور شہادت کی ضرورت محسوس کی۔ بات وہیں رہتی ہے۔ شہید ایک خالص دینی اصطلاح ہے۔ لادینیت کے علمبردار کچھ تخلیقی صلاحیت کا اور کچھ اخلاقی جرات کا مظاہرہ کرتے ہوئے اپنے لیے لادینی اصطلاحات وضع کرلیں۔ اہل المورد بھی اس ضمن میں ان کی مدد کریں لیکن دینی اصطلاحات کا حلیہ نہ بگاڑیں تو عین نوازش ہوگی۔ --------- نشر مکرّر

##############################
https://web.facebook.com/MMushtaqYusufzai/posts/920786515002740
عرب کیوں کشمیر کی بات نہیں کرتے؟ --------------------- مجھے بھی اس پر غصہ ہے۔ انھیں کرنی چاہیے۔  لیکن وہ نہ بھی کریں تو میں فلسطین کی بات کرنا نہیں چھوڑ سکتا۔ کیونکہ فلسطین کےلیے مجھ پر عائد شدہ دینی فریضہ اس پر منحصر نہیں ہے کہ عرب کشمیر کے ضمن میں اپنے اوپر عائد شدہ فریضہ ادا کرتے ہیں یا نہیں۔ یہ تو اسی طرح کا بودا استدلال ہے جیسے کہا جاتا ہے: آپ پاکستان میں حدود قوانین کیوں نافذ کرنا چاہتے ہیں جبکہ فلاں فلاں ملک میں تو حدود قوانین نافذ نہیں ہیں؟  بھئی، نہ ہوں وہاں نافذ۔ وہ اللہ کے سامنے اپنی جوابدہی کرلیں۔ میں نے اپنی جوابدہی کرنی ہے۔ کیا آپ اسی وزن پر کہہ سکتے ہیں کہ ہم کیوں فجر کی نماز پڑھیں جبکہ فلاں فلاں تو نہیں پڑھ رہا؟ اور پھر یارو! اگر کشمیر عربوں کا مسئلہ نہیں تو فلسطین کب عربوں کا مسئلہ باقی رہا ہے؟ 1967ء تک بین الاقوامی میڈیا میں یہ "عرب اسرائیل" تنازعہ کہلاتا تھا۔ 1967ء اور 1973ء کی جنگوں اور پھر 1979ء کے کیمپ ڈیوڈ معاہدے کے بعد سے اسے "فلسطینیوں اور اسرائیل" کا تنازعہ کہا جانے لگا ہے۔  عرب تو کب کے اس فلسطین سے بھی دستبردار ہوچکے ہیں۔ اس لیے اس "طعنے" میں اب کوئی وزن باقی نہیں رہا کہ عرب کشمیر کی بات نہیں کرتے تو ہم کیوں فلسطین کی بات کریں؟  عرب دونوں کی بات نہیں کرتے اور ہم پر دونوں کی بات کرنی لازم ہے۔ جی ہاں، لازم ہے، دینی فریضے کے طور پر۔

##############################
https://web.facebook.com/MMushtaqYusufzai/posts/920766495004742
فلسطین کا مسئلہ مذہبی ہے۔ ----------------------- جی ہاں۔ اچھی طرح نوٹ کرلیں۔ یہود کو یہاں عبادت کی اجازت دی جائے گی، مسیحیوں کو بھی عبادت کی اجازت دی جائے گی، جیسا کہ سیدنا عمر رضی اللہ عنہ کے دور سے عثمانی خلافت کے خاتمے تک مسلمان بلا انقطاع یہ اجازت دیتے رہے (اور نہ صرف یہاں بلکہ مکہ و مدینہ کے سوا دار الاسلام کے ہر مقام پر اپنے ہاں مقیم غیر مسلموں کو دیتے رہے) لیکن اس سے یہ ہرگز ثابت نہیں ہوتا کہ یہ علاقہ یہود، مسیحیوں اور مسلمانوں کے درمیان "مشترکہ" ہے۔  یہ دو الگ مسئلے ہیں اور ان میں خلط سے بچنا لازم ہے۔  اچھی طرح نوٹ کرلیں کہ معاصر بین الاقوامی قانون کی رو سے بھی اور شریعت کی رو سے بھی یہ علاقہ مسلمانوں کا تھا اور مسلمانوں ہی کا ہے۔ غاصبوں نے مسلمانوں کے اس علاقے پر قبضہ کرلیا۔ اس قبضے سے مسلمانوں کے علاقے کو چھڑانا دینی فریضہ ہے۔  ظالم مل کر مسلمانوں پر ظلم کررہے ہیں۔ ان ظالموں کے خلاف مظلوم مسلمانوں کی مدد دینی فریضہ ہے۔ اس دینی فریضے کا انحصار عربوں کے عمل یا بے عملی پر نہیں۔ اگر وہ یہ فریضہ نہیں ادا کررہے تب بھی دیگر مسلمانوں پر یہ دینی فریضہ عائد ہوتا ہے۔ اس دینی فریضے کی ادائیگی کی شرعی شرائط بھی ہیں جن کی عدم موجودگی میں ہوسکتا ہے کہ کسی خاص فرد یا افراد کے مجموعے پر یہ فریضہ فی الوقت عائد نہ ہوتا ہو۔  اس فریضے کی راہ میں کچھ شرعی موانع بھی ہوسکتے ہیں جن کی موجودگی میں ہوسکتا ہے کہ کسی خاص فرد یا افراد کے مجموعے پر یہ فریضہ فی الوقت عائد نہ ہوتا ہو۔ لیکن امت پر بحیثیت مجموعی یہ دینی فریضہ تب سے عائد ہے جب سے اس علاقے پر غاصبانہ قبضہ ہوا ہے اور جب سے یہاں ظلم جاری ہے۔

##############################
https://web.facebook.com/MMushtaqYusufzai/posts/920747718339953
یروشلم اسرائیل کا دار الحکومت کیوں نہیں ہوسکتا؟ ------------------- 

##############################
https://web.facebook.com/MMushtaqYusufzai/posts/920746418340083
بین الاقوامی قانون کی رو سے یروشلم اسرائیل کا حصہ نہیں، بلکہ مقبوضہ علاقہ ہے۔

##############################
https://web.facebook.com/MMushtaqYusufzai/posts/920745495006842
استاد محترم کی ایک اہم تحریر کا ترجمہ نوجوان محقق مراد علوی نے کیا ہے۔ اہلِ علم سے تبصرے کی درخواست ہے۔ -------------- 

##############################
https://web.facebook.com/MMushtaqYusufzai/posts/902441843503874
دو تازہ موصول ہونے والی کتب جن کا شدت سے انتظار تھا اور جو تفصیلی تبصرے کی متقاضی ہیں۔

##############################
https://web.facebook.com/MMushtaqYusufzai/posts/901615093586549
امریکی دہشت گردی اور بلی کے گلے میں گھنٹی! ----------------- جنگ کے قانون پر جب بھی بات کرنے کا موقع ملتا ہے، مخاطبین میں کوئی نہ کوئی لازماً یہ سوال اٹھاتا ہے کہ امریکا نے فلاں فلاں مقام پر اس قانون کی فلاں فلاں شق کی خلاف ورزی کی ہے، اسے تو کچھ نہیں کہا گیا؟ آخر بلی کے گلے میں گھنٹی باندھے گا کون؟ میرا جواب ہمیشہ یہ ہوتا تھا کہ: کم از کم چوہے تو نہیں باندھ سکتے! پھر ٹام اینڈ جیری کارٹون کی ایک قسط سے بلی کے گلے میں گھنٹی باندھنے کا طریقہ عملاً سکھانے کا موقع مل گیا۔ آپ بھی ملاحظہ کیجیے۔ ----------- جی ہاں، طریقہ یہی ہے کہ گھنٹی کو اتنا خوش نما دکھایا جائے اور اسے اس حکمت سے پیش کیا جائے کہ بلی خود ہی اسے اپنے گلے میں باندھ لے۔ ----------- 

##############################
https://web.facebook.com/MMushtaqYusufzai/posts/901610636920328
بامیان کے بدھا کےلیے رونے والوں کو خبر ہو کہ ٹرمپ نے ایران کے ثقافتی ورثے پر حملے کی دھمکی دی ہے۔بامیان کے بدھا کےلیے رونے والوں کو خبر ہو کہ ٹرمپ نے ایران کے ثقافتی ورثے پر حملے کی دھمکی دی ہے۔

##############################
https://web.facebook.com/MMushtaqYusufzai/posts/901562750258450
اہلِ علم کی توجہ چاہیے! استاد محترم نے "احساس پروگرام" کے متعلق اسلامی قانون کے نقطۂ نظر سے کچھ سوالات اٹھائے ہیں۔  ------------- https://tribune.com.pk/…/2…/6-zakat-versus-ehsaas-programme/

##############################
https://web.facebook.com/MMushtaqYusufzai/posts/901452366936155
وزیر تعلیم صرف میٹرک پاس؟ -------------------- تو کیا ہوا؟ انگریزی تو اچھی بولتا ہے نا!  عرض ہے کہ میٹرک پاس شخص کے وزیر تعلیم بننے پر اعتراض کرنے والے اتنا ہی غلط کررہے ہیں جتنا اس کی انگریزی پر فریفتہ دفاعی مجاہدین کررہے ہیں۔ کیوں؟ وجہ صاف ظاہر ہے۔  یہ جمہوریت ہے۔ جمہور نے جسے اکثریت دی وہ منتخب ہوا۔ جو منتخب ہوا، اسے وزیر تعلیم، وزیر خزانہ، وزیر صحت، وزیر داخلہ کچھ بھی بنایا جاسکتا ہے۔ اس لحاظ سے دیکھیں تو میٹرک پاس کیا، چٹے ان پڑھ کو بھی وزیر تعلیم بنایا جاسکتا ہے اور اسے "عوام کے حق انتخاب" اور "ووٹ کو عزت دو" کے دلائل سے جائز بلکہ واجب بھی قرار دیا جاسکتا ہے۔ یہ بات سمجھ میں آگئی ہے تو اس کے بعد یہ سمجھنا کوئی مشکل نہیں ہوگا کہ موصوف کو وزیر بنانے کےلیے اتنا ہی کافی تھا کہ اس کا تعلق ایوب خان کے گھرانے سے ہے۔ بھائیو! شاخ تراشی سے کیا فائدہ؟ جڑیں کاٹنے کی طرف توجہ کیجیے۔

##############################
https://web.facebook.com/MMushtaqYusufzai/posts/901286840286041
مری اور گلیات کے قدرتی حسن سے لطف اندوز ہونے کےلیے ضروری ہے کہ مال روڈ پر وقت ضائع نہ کیا جائے۔

##############################
https://web.facebook.com/MMushtaqYusufzai/posts/901282560286469
میاں صاحب، خورشید ندیم اور عزیمت کا سنگھاسن! ---------------------- ہمارے دوست علی شاہ کاظمی صاحب بھی آج کل ادب لطیف تخلیق کرنے میں لگے ہوئے ہیں۔ تازہ ترین شذرہ ملاحظہ کیجیے: خورشید ندیم صاحب کا میاں صاحب سے وابستہ رومان ٹوٹ گیا ہے ۔ کل جب خورشید ندیم صاحب تاریخ سے ، ابن خلدون سے ، حسین ابن علی سے ، میاں صاحب کی عصبیت ثابت کر کے ان سے عجیب وغریب رومان وابستہ کر رہے تھے ۔ تب بھی ھم کہا کرتے تھے کہ آپ میاں صاحب سے دشمنی کر رھے ہیں ۔ اور انہیں موت کے کنویں کی طرف دھکیل رہے ہیں ۔ آج جب میاں صاحب نے ہارڈ لائن سے سیاسی حکمت عملی کے تحت سافٹ لائن لی ہے ۔ تب خورشید ندیم صاحب نے اپنا رومان میاں صاحب سے توڑ لیا ہے ۔ یعنی آپ چاہتے تھے میاں صاحب یوں ھی جیل میں ٹائم پورا کر لیں اپنا ، اور آپ درائنگ روم میں بیٹھ کر اپنے ہفتہ وار کالم میں ان کا " ذکر خفی " کر دیا کریں ۔ میاں صاحب کو عزیمت کے اس سنگھاسن پر بٹھانے والے ان کے تمام نادان دوست تھے ۔ -------------------- اس پر ہمارا تبصرہ یہ تھا: "ان سے زیادہ نادان تو وہ تھے جنھوں نے فرض کرلیا تھا کہ میاں صاحب واقعی اس سنگھاسن پر بیٹھ بھی گئے ہیں!"

##############################
https://web.facebook.com/MMushtaqYusufzai/posts/893820411032684
نکاح اور جنازے پڑھانے کےلیے مولوی کی کوئی ضرورت نہیں ہے۔  بچوں کے ساتھ بدفعلی کی ضرورت کےلیے کوئی اور دلیل گھڑنی ہوگی۔نکاح اور جنازے پڑھانے کےلیے مولوی کی کوئی ضرورت نہیں ہے۔  بچوں کے ساتھ بدفعلی کی ضرورت کےلیے کوئی اور دلیل گھڑنی ہوگی۔

##############################
https://web.facebook.com/MMushtaqYusufzai/posts/893808011033924
اگر تصوف متوازی دین ہے، تو صوفی سیکولرزم کو کیا کہیں گے؟  متوازی دینی سیکولرزم! نے ہاتھ باگ پر ہے نہ پا ہے رکاب میں!اگر تصوف متوازی دین ہے، تو صوفی سیکولرزم کو کیا کہیں گے؟  متوازی دینی سیکولرزم! نے ہاتھ باگ پر ہے نہ پا ہے رکاب میں!

##############################
https://web.facebook.com/MMushtaqYusufzai/posts/893795324368526
اسلامی سیکولرزم سے صوفی سیکولرزم تک!  ہمارے المورد کے دانشور اور کتنا مزاحیہ ادب تخلیق کریں گے؟اسلامی سیکولرزم سے صوفی سیکولرزم تک!  ہمارے المورد کے دانشور اور کتنا مزاحیہ ادب تخلیق کریں گے؟

##############################
https://www.facebook.com/MMushtaqYusufzai/posts/930297260718332
روایت اور تاریخیت کی بحث کا مرکزی نکتہ --------------- اب تک جو بحث ہوئی ہے اس میں یہ بات سامنے آئی ہے کہ ہمارا فوکس ان مسائل پر ہے جو فقہاے کرام کے سامنے نہیں تھے، جیسے انٹیلکچول پراپرٹی کو مال سمجھا جائے یا نہیں، جبکہ تاریخیت کے قائلین کی توجہ ان مسائل پر ہے جو نصوص میں مذکور ہیں اور جن پر فقہاے کرام کی تفصیلی بحثیں ہوچکی ہیں، جیسے مرتد کی سزا۔ پس تاریخیت کے قائلین کا اصل ہدف یہ ہے کہ نصوص کی تعبیر نو کے ذریعے اپنی ذہنی الجھنوں کا حل تلاش کیا جائے خواہ اس کےلیے امت کی روایت سے انحراف کرنا پڑے، جبکہ ہمارا اصل ہدف معاصر مسائل کا ایسا حل تلاش کرنا ہے جس سے روایت سے انحراف بھی نہ ہو اور مسئلہ بھی حل ہو۔ تعبیر نو کی اس کوشش کے قائلین میں کچھ وہ بھی ہیں جن کا خیال یہ ہوتا ہے کہ نصوص کی جو تعبیر وہ آج بیان کررہے ہیں، وہی صحیح تعبیر ہے لیکن امت اسے آج سے پہلے صحیح سمجھ نہیں سکی تھی، یا اس کا صحیح فہم کسی وجہ سے امت سے کھو گیا تھا۔ اس موقف کے قائلین اگرچہ نظری سطح پر "تاریخیت" والے موقف سے بظاہر ایک سو اسی درجے کا اختلاف رکھتے نظر آتے ہیں لیکن دونوں گروہوں کے درمیان ایک اساسی نکتۂ اشتراک یہ ہوتا ہے کہ نصوص کی تعبیر کے متعلق امت کی روایت ناقابلِ اعتبار، یا کم از کم ناقابلِ اعتنا، ٹھہرتی ہے۔ فریقین کے موقف کو سمجھنے کےلیے اس نکتے پر غور ضروری ہے۔ ------------ نشر مکرّر

##############################
https://www.facebook.com/MMushtaqYusufzai/posts/931721950575863
مَنْ کَانَ یُؤْمِنْ بِاللّٰہِ وَالْیَوْمِ الْآخِرِفَلْیَقُلْ خَیْرًا أَوْلِیَصْمُتْ۔ (صحیح مسلم) (جو اللہ پر اور آخرت کے دن پر ایمان رکھتا ہے، اسے چاہیے کہ وہ اچھی بات کرے، یا خاموش رہے۔)

##############################
https://www.facebook.com/MMushtaqYusufzai/posts/931308613950530
اگر عثمانیوں پر کوہِ غم ٹوٹا تو کیا غم ہے کہ خونِ صد ہزار انجم سے ہوتی ہے سحر پیدا!  (اقبال) ----------- پچھلے سال اپریل میں ترکی کے دورے کے دوران میں وہاں کی "عدالت اکیڈمی" کے سربراہ نے یہ تحفہ دیا تھا۔ گھوڑے پر سوار سلطان محمد الفاتح! جاننے والے جانتے ہیں کہ اس علامت کا مطلب کیا ہے! واضح رہے کہ عدالت اکیڈمی ترکی میں ججز کی صرف تربیت ہی کی نہیں بلکہ تعیناتی کی ذمہ داری بھی اٹھاتی ہے۔

##############################
https://web.facebook.com/MMushtaqYusufzai/posts/934081423673249
ابن صفی سے عشق  ------ رات سونے سے قبل مطالعے کی آخری قسط ابن صفی کے ناول کی ہوتی ہے۔ پچھلے سال یہ سیٹ لیے تو تاریخی ترتیب سے پڑھنے شروع کیے۔ اس ایک سال کے عرصے میں جاسوسی دنیا کے 69 ناول پڑھ چکا ہوں جبکہ عمران سیریز کا 25 واں ناول زیر مطالعہ ہے۔ تاریخی ترتیب سے پڑھنے کے نتیجے میں کچھ بہت دلچسپ حقائق سامنے آئے ہیں۔ کسی وقت فرصت سے لکھوں گا، ان شاء اللہ۔

##############################
https://web.facebook.com/MMushtaqYusufzai/posts/933828633698528
برطانیہ کے قانون کی رو سے مسلمانوں کے نکاح کی کوئی حیثیت نہیں ہے۔ ----------------- جی ہاں، جب تک برطانوی قانون کی رو سے مقرر شدہ ضوابط کی پابندی کرتے ہوئے تمام قانونی فارمیلیٹیز پوری نہ کی جائیں، تب تک برطانیہ کے قانون کی رو سے اسے "شادی" نہیں مانا جاسکتا، نہ ہی اس بندھن میں بندھنے والوں کو میاں بیوی کی حیثیت حاصل ہوتی ہے، نہ ہی علیحدہ ہونے پر دیگر قانونی اثرات کا اطلاق ہوتا ہے، خواہ اس بندھن میں بندھنے کےلیے انھوں نے شریعت کے تمام ضوابط پورے کیے ہوں۔ یہ بات برطانوی عدالتیں کئی بار کہہ چکی ہیں۔ ایک آدھ فیصلہ بیچ میں ایسا آیا جس سے بعض لوگوں کو کچھ امید بندھ گئی تھی لیکن اب کورٹ آف اپیل نے پھر صراحت سے یہ اصول واضح کردیا ہے۔ اس اصول کا آسان الفاظ میں مطلب یہ ہے کہ شرعی نکاح کو برطانوی قانون شادی نہیں مانتا کیونکہ برطانوی قانون کی رو سے اسلامی قانون کو ایک قانونی نظام کی حیثیت سے تسلیم نہیں کیا گیا۔  اب کوئی سیکولرزم کو "رواداری" اور "غیر جانب داری" قرار دینے والے دوستوں کو بلا لائیے تاکہ ان سے دو دو ہاتھ کرسکیں۔ ------------------- 

##############################
https://www.facebook.com/MMushtaqYusufzai/posts/934081423673249
ابن صفی سے عشق  ------ رات سونے سے قبل مطالعے کی آخری قسط ابن صفی کے ناول کی ہوتی ہے۔ پچھلے سال یہ سیٹ لیے تو تاریخی ترتیب سے پڑھنے شروع کیے۔ اس ایک سال کے عرصے میں جاسوسی دنیا کے 69 ناول پڑھ چکا ہوں جبکہ عمران سیریز کا 25 واں ناول زیر مطالعہ ہے۔ تاریخی ترتیب سے پڑھنے کے نتیجے میں کچھ بہت دلچسپ حقائق سامنے آئے ہیں۔ کسی وقت فرصت سے لکھوں گا، ان شاء اللہ۔

##############################
https://www.facebook.com/MMushtaqYusufzai/posts/934823300265728
په دعاګانو به دې وژنم زما په خوله تا ته ښېرې کله رازينهپه دعاګانو به دې وژنم زما په خوله تا ته ښېرې کله رازينه

##############################
https://www.facebook.com/MMushtaqYusufzai/posts/935718113509580
قیدیوں کے متعلق ہارون الرشید کو امام ابو یوسف کی ہدایات -------------------------- کتاب الخراج بہت عظیم الشان کتاب ہے۔ صرف اس کا مقدمہ ہی پڑھ لیجیے تو معلوم ہو کہ امام ابویوسف کس انداز میں اور کس authority کے ساتھ خلیفہ سے بات کرتے ہیں اور ساتھ ہی یہ بھی معلوم ہو کہ ان کے لہجے سے ان کی خیرخواہی کیسے ٹپکتی ہے۔ اس کتاب میں انھوں نے خلیفہ کو بہت سے امور پر رہنمائی دی ہے جن میں ایک معاملہ جیلوں میں قید لوگوں کے متعلق بھی تھا۔ انھوں نے تفصیل سے قیدیوں کے حقوق واضح کیے ہیں اور یہ بھی بتایا ہے کہ ان حقوق کی ادائیگی میں کیسے کوتاہی کی جارہی ہے۔ دیگر ہدایات کے علاوہ چند باتیں انھوں نے اس ضمن میں یہ کی ہیں: 1۔ اگر آپ حدود قائم کریں تو لوگوں کو قید کرنے کی ضرورت بہت کم پیش آئے گی اور بہت سے چور ڈاکو اپنی حرکتوں سے باز آجائیں گے۔ 2۔ اپنے ملازمین کو حکم دیں کہ روزانہ کی بنیاد پر تمام جیلوں کا جائزہ لیں اور دیکھیں کہ اگر کوئی بغیر کسی قانونی بنیاد کے قید کیا گیا ہے تو اسے فوری رہا کردیں۔ 3۔ اگر کسی کا قصور ثابت شدہ ہے تو اسے متعلقہ سزا دے کر قید سے رہا کردیں۔ 4۔ اگر کسی کی تادیب کی ضرورت ہے تو اس کی مناسب تادیب کرکے رہا کردیں۔ 5۔ اپنے ملازمین سے کہیں کہ تادیب میں حد سے تجاوز نہ کریں۔ --------------- نشر مکرّر

##############################
https://www.facebook.com/MMushtaqYusufzai/posts/936269053454486
مسئلہ "بیانیے" کا نہیں "اصول" کا ہے۔ ----------------------------------- پچھلے کچھ عرصے سے دہشت گردی کے ہر واقعے کے لیے "روایتی بیانیے" کو ہدف بنایا جارہا ہے۔ عرض ہے کہ مسئلہ بیانیے کا نہیں بلکہ اس طرز استدلال و استنباط کا ہے جسے پچھلے تقریباً ڈیڑھ سو سال سے مختلف افراد نے، اور پھر تنظیموں نے، اپنایا ہوا ہے۔  - قرآن و سنت کی براہ راست تعبیر کا اختیار، بغیر ضروری مہارت فراہم کیے؛  ۔ درمیان میں صدیوں کی علمی روایت کو "ھم رجال و نحن رجال" کہہ کر بیک جنبش قلم مسترد کرنا؛  - فقہی مذاہب کی بنیادیں ڈھا کر مختلف مذاہب سے آرا اکٹھی کرنا، خواہ ان میں اصولی تضادات کیوں نہ ہوں؛  - شاذ آرا اکٹھی کرکے ان پر عمل کی بنیاد رکھنا؛  - جہاں شاذ رائے بھی نہ ملے تو خود ہی شاذ رائے بنانا؛ اور - اپنے فہم قرآن و سنت کو عین قرآن و سنت قرار دینا، خواہ اسے "قرآن سارا قطعی الدلالہ ہے" کا خوب صورت عنوان دیا جائے۔  یہ ہیں اس طرز استدلال و استنباط کی چند خصوصیات جس کی بنا پر دہشت گردوں کا بیانیہ وجود میں آیا ہے۔  فقہ کی جن جزئیات کو اس بیانیے میں شامل کیا گیا ہے ، جیسے مرتد کی سزائے موت، ان کو متوازن کرنے کے لیے خود فقہ میں دوسری جزئیات تھیں، جیسے ارتداد کی سزا کا عدالت کے ذریعے نفاذ اور قانون ہاتھ میں لینے پر عدالت کے پاس سخت ترین سزا کا اختیار، لیکن جب اس مخصوص طرز استدلال کو اپنالیا گیا جو اوپر ذکر کیا گیا ہے، تو پھر ایک فقہی مذہب سے ایک رائے۔ دوسری سے دوسری رائے اور کہیں کہیں اپنی رائے شامل کرنے کا راستہ کھل گیا، اور بنیادی دلیل یہی رکھی گئی کہ فلاں رائے قرآن و سنت کے خلاف ہے اور میری رائے قرآن و سنت کے عین مطابق ہے کیونکہ "اس معاملے میں دو رائیں نہیں ہوسکتیں"۔  دہشت گردی کی موجودہ لہر کے لیے اگر "دیوبند" ذمہ دار ہے تو اسی حد تک ذمہ دار ہے جس حد تک اس طرز استدلال و استنباط کو پھیلانے میں اس نے مدد کی ہے۔ اس سے زیادہ نہیں۔ ---------- (تین سال قبل کی ایک تحریر)

##############################
https://www.facebook.com/MMushtaqYusufzai/posts/935954796819245
اٹارنی جنرل کی ہرزہ سرائی سوچا سمجھا پاگل پن ہے۔ --------- جسٹس قاضی فائز عیسیٰ صاحب کے خلاف ریفرنس کے متعلق سپریم کورٹ کے لارجر بنچ کے سامنے اٹارنی جنرل نے جس طرح کا رویہ اختیار کیا ہے، وہ پاگل پن نہیں ہے۔ اور اگر پاگل پن ہے تو یہ ایک سوچا سمجھا پاگل پن ہے۔ There is a method in his madness اٹارنی جنرل نے باقاعدہ طور پر سپریم کورٹ کے جج صاحبان کو بلیک میل کرنے کی کوشش کی ہے۔ یہ الگ بات ہے کہ یہ کوشش ناکام رہی۔ یہ ایک قسم کا جوا تھا۔ انھوں نے ایک داو کھیلا، یہ سوچ کر کہ چل گیا تو بہت خوب، نہ چلا تو بھگتنا حکومت نے ہوگا۔  جی ہاں، بھگتنا حکومت نے ہوگا کیونکہ اٹارنی جنرل دراصل حکومت کی نمائندگی کرتا ہے۔  سوال یہ ہے کہ کیا حکومت کو خبر ہے کہ اٹارنی جنرل ار ڈاکٹر فروغ نسیم اس کےلیے کتنی مشکلات پہلے ہی پیدا کرچکے ہیں اور اب ان مشکلات میں مزید اضافہ ہوگا۔ ایک دفعہ پھر یاد دلاؤں کہ جسٹس فائز عیسیٰ صاحب کے خلاف ریفرنس بدنیتی پر مبنی ہے اور، ان شاء اللہ، وہ کسی صورت بھی سپریم جیوڈیشل کونسل میں کامیاب نہیں ہوگا۔ سپریم جیوڈیشل کونسل کی بات تو دور ہے، ابھی تک سپریم کورٹ کے سامنے ہی حکومت کو بدترین نتائج کا سامنا کرنا پڑرہا ہے۔ سوال یہ ہے کہ اب تک حکومت کو یہ احساس کیوں نہیں ہوسکا کہ وہ یہ کیس ہار چکی ہے اور جتنی جلدی وہ اس سے جان چھڑائے خود اسی کے حق میں بہتر ہوگا۔

##############################
https://www.facebook.com/MMushtaqYusufzai/posts/936577156757009
قانون کی بالادستی کےلیے متحد اور پرعزم -------------------- پچھلے کچھ عرصے سے استاد محترم پروفیسر ڈاکٹر محمد منیر کے خلاف بعض حلقوں کی جانب سے سوشل میڈیا پر بے بنیاد پروپیگنڈا جاری ہے اور اس کے علاوہ انھیں دھمکیاں بھی دی گئی ہیں۔ نیز شعبۂ قانون کو بعض حلقوں کی جانب سے خصوصاً نقصان پہنچانے کی مذموم کوششیں کی جارہی ہیں۔  آج لا ڈیپارٹمنٹ کے تمام اساتذہ نے ڈاکٹر منیر صاحب کے آفس جا کر ان سے نہ صرف یکجہتی کا اظہار کرکے ہر خاص و عام کو پیغام دیا کہ ہم سب ان کے ساتھ کھڑے ہیں اور کسی کو ان کے خلاف کسی قسم کا اقدام کرنے نہیں دیں گے، بلکہ اس عزم کا بھی اعلان کیا کہ یونی ورسٹی میں قانون کی بالادستی کے لیے ہم سب ہمیشہ کی طرح آج بھی متحد ہیں اور قانون کے شعبے کو ٹارگٹ کرنے والوں کو ہمیشہ کی طرح اب بھی ناکامی کا سامنا کرنا پڑے گا، ان شاء اللہ۔

##############################
https://www.facebook.com/MMushtaqYusufzai/posts/936533480094710
سب کے اپنے اپنے لڈن ہیں۔سب کے اپنے اپنے لڈن ہیں۔

##############################
https://www.facebook.com/MMushtaqYusufzai/posts/937080690039989
شریعہ اکیڈمی میں جناب جسٹس قاضی فائز عیسیٰ صاحب کی تقریر -------------- انھوں نے جناب جسٹس فدا محمد خان صاحب کو خراج تحسین پیش کرتے ہوئے اس مقدمے پر تفصیلی گفتگو کی جس میں وہ خود بطورِ وکیل جسٹس فدا صاحب کے سامنے پیش ہوئے تھے اور اس بات پر دلائل دیے تھے کہ انسانی اعضاء کی پیوندکاری کےلیے ان کی خرید و فروخت شرعاً جائز نہیں ہے کیونکہ انسان اپنے جسم کا مالک نہیں ہے۔

##############################
https://www.facebook.com/MMushtaqYusufzai/posts/937795606635164
اعضاء کی پیوند کاری کے متعلق آپ کی کیا راے ہے؟ "اصولاً ناجائز، ضرورتاً رخصت،  عوض لینا بہرصورت ناجائز۔"اعضاء کی پیوند کاری کے متعلق آپ کی کیا راے ہے؟ "اصولاً ناجائز، ضرورتاً رخصت،  عوض لینا بہرصورت ناجائز۔"

##############################
https://www.facebook.com/MMushtaqYusufzai/posts/937756576639067
یہ بچہ آج دو سال کا ہوگیا۔ اہل المورد کو مبارک۔

##############################
https://www.facebook.com/MMushtaqYusufzai/posts/937795606635164
اعضاء کی پیوند کاری کے متعلق آپ کی کیا راے ہے؟ "اصولاً ناجائز، ضرورتاً رخصت،  عوض لینا بہرصورت ناجائز۔"اعضاء کی پیوند کاری کے متعلق آپ کی کیا راے ہے؟ "اصولاً ناجائز، ضرورتاً رخصت،  عوض لینا بہرصورت ناجائز۔"

##############################
https://www.facebook.com/MMushtaqYusufzai/posts/937756576639067
یہ بچہ آج دو سال کا ہوگیا۔ اہل المورد کو مبارک۔

##############################
https://www.facebook.com/MMushtaqYusufzai/posts/938857033195688
"تھوڑا سا بال باؤنڈری کے باہر گیا!" ----- یہ کمنٹیٹر بھی لاہوری قلندر ہی لگتا ہے۔"تھوڑا سا بال باؤنڈری کے باہر گیا!" ----- یہ کمنٹیٹر بھی لاہوری قلندر ہی لگتا ہے۔

##############################
https://www.facebook.com/MMushtaqYusufzai/posts/938732113208180
نام نہاد "مذہبی سیکورلز" کا ایک بے دلیل دعوی ----------------- کہتے ہیں کہ سرائے کو مسجد یا مندر میں تبدیل کرنے کی اجازت کسی کو نہیں ہونی چاہیے۔ "بلبلے" سے شہرت پانے والے ڈائیلاگ کی صورت پوچھنا تو بنتا ہے کہ:  "تو کیا جسے مسجد یا مندر بنانے سے روکا جارہا ہے، وہ سرائے ہے؟!"

##############################
https://www.facebook.com/MMushtaqYusufzai/posts/939171739830884
ٹرمپ کی یہ بات صحیح ہے۔ --------------------- کہ مسئلہ اسلحہ رکھنے کے حق میں نہیں بلکہ ذہنی صحت میں ہے۔  حیرت ہوتی ہے جب اچھے خاصے پڑھے لکھے لوگ اسلحہ رکھنے کے حق کے خلاف بولتے ہیں۔ پہلی بات تو یہ ہے کہ اسلحہ رکھنا ہر انسان کا حق ہے کیونکہ ذاتی دفاع ہر انسان کا حق ہے۔ کوئی یہ حق نہیں استعمال کرنا چاہتا، نہ کرے؛ لیکن وہ دوسروں سے یہ حق نہیں چھین سکتا۔ دوسری بات یہ ہے کہ جب ریاست نے دفاع کی ذمہ داری اپنے اوپر لی تو اس نے یہ جواز تراشا کہ تمھارا دفاع ہم کررہے ہیں تو تم کیوں اسلحہ رکھتے ہو۔ اس کے نتیجے میں ہوا یہ کہ کمزور لوگوں سے تو اسلحہ ریاستی جبر کے نتیجے میں چھین لیا گیا لیکن زورآوروں کے پاس رہنے دیا گیا۔ بلکہ سب سے زیادہ زور آور تو ریاستی غنڈے ہوئے۔ وہی جیسا کہ سوشلسٹ ممالک میں ہوا کہ چھوٹے چھوٹے بورژوا کو تو ختم کیا گیا لیکن خود ریاست بڑی بورژوا بن کے سامنے آگئی۔ تیسری بات یہ ہے کہ جب ریاست اس کے بعد میرا تحفظ کرنے میں بدترین طور پر ناکام بھی ثابت ہوئی ہے تو پھر مجھے کیوں اسلحہ رکھنے کے حق سے محروم کررہی ہے؟ ریاست نے اپنے مسلح غنڈوں کو بس اشرافیہ کی حفاظت پر لگا دیا ہے۔ میاں صاحب کی جس دن عدالت میں پیشی ہوتی ہے اس سے ایک دن پہلے اس عدالت کے راستے بند کردیے جاتے ہیں اور پھر مسلسل سرکاری مسلح افراد ان کے آگے پیچھے رہتے ہیں لیکن مجھے ایک پستول رکھنے کے حق سے بھی محروم کیا جارہا ہے؟ کیا ان کی زندگی میری زندگی سے زیادہ قیمتی ہے؟ چوتھی بات یہ ہے کہ ریاست نے خود پرائیویٹ کمپنیوں کو اسلحہ رکھنے کا اختیار دیا ہے اور مجھے کہا ہے کہ ان کمپنیوں کے گارڈ افورڈ کرسکتے ہو تو رکھ لو۔ یہ کیا بکواس ہے۔ پہلے تو ریاست نے میرا حق چھینا۔ پھر مجھے غنڈوں کے رحم و کرم پر چھوڑا۔ ٹیکس کے نام پر بھتہ ریاست مسلسل وصول بھی کررہی ہے۔ اور اب مجھے کہتی ہے کہ پرائیویٹ کمپنیوں کی فیس دے کر گارڈز رکھ لو۔  کہاں تک سنوگے، کہاں تک سناؤں! ----- نشر مکرر

##############################
https://www.facebook.com/MMushtaqYusufzai/posts/940721693009222
چونکہ علما ورثہ انبیا ہیں، اس لیے وہ سرکاری خطیب کے عہدے سے ریٹائر نہیں ہوسکتے۔ یہ استدلال میری سمجھ سے بالاتر ہے۔چونکہ علما ورثہ انبیا ہیں، اس لیے وہ سرکاری خطیب کے عہدے سے ریٹائر نہیں ہوسکتے۔ یہ استدلال میری سمجھ سے بالاتر ہے۔

##############################
https://www.facebook.com/MMushtaqYusufzai/posts/941365269611531
کورونا وائرس: خدا کا خوف کریں۔ ---------------- اتنے سارے ٹوٹکے، اتنی ساری تدابیر، اتنے سارے وسوسے!  سوشل میڈیا، پرنٹ میڈیا اور الیکٹرانک میڈیا نے ایک خوف و ہراس کی فضا بنادی ہے اور ہر کوئی - حسب توفیق - اس میں کردار ادا کررہا ہے۔  احتیاطی تدابیر ضروری ہیں لیکن کیا آپ جانتے ہیں کہ احتیاطی تدابیر کے نام پر جو کچھ آپ فارورڈ کررہے ہیں، وہ واقعی احتیاطی تدابیر ہی ہیں؟ نیز کیا آپ نے سوچا ہے کہ اس طرح آپ لوگوں کو حواس باختہ تو نہیں کررہے؟ ہر کوئی فکر میں کہ ماسک کہاں سے ڈھونڈے، ہاتھ دھونے کےلیے کیا کرے، کھانسی ہو تو کہاں جائے، دھات کو چھو لیا تو کیا کرے، وغیرہ۔ مجھے تو سمجھ میں آیا ہے وہ یہ ہے کہ جو احتیاطی تدابیر گردش میں ہیں ان پر ہر بندے نے عمل شروع کرلیا تو گلیاں سنسان ہوجائیں گی اور کاروبارِ زندگی معطل ہو کر رہے جائے گا۔  اس پر تماشا یہ ہے کہ ہر احتیاطی تدبیر کے سٹکر کے شروع یا آخر میں لکھا ہوتا ہے کہ یہ بس احتیاط ہی ہے اور علاج کوئی نہیں ہے، وغیرہ۔ ویسے کبھی آپ نے سوچا ہے کہ روزانہ ٹریفک حادثات میں پاکستان میں کتنی اموات ہوتی ہیں؟ تو کیا ساری ٹریفک بند کردیں؟  میں ہر گز یہ نہیں کہہ رہا کہ کوئی احتیاطی تدبیر نہ کریں اور بس ہاتھ پر ہاتھ دھرے بیٹھے رہیں، لیکن یہ کیا کہ اس چیز کو اعصاب پر طاری کرلیا جائے اور بندہ بالکل ہی باؤلا ہوجائے۔ موت کا ایک دن معیّن ہے نیند کیوں رات بھر نہیں آتی! تمام احتیاطی تدابیر کا خلاصہ یہ ہے کہ صاف ستھری زندگی بسر کریں۔ صفائی کا خیال رکھیں۔ حفظانِ صحت کے اصولوں کی پابندی کریں۔ ہاتھ دھویا کریں، ہوٹلوں کا کھانا کم کھایا کریں، سبزیوں اور فروٹس کی طرف توجہ زیادہ دیں۔ ہاتھ دھونے سے یاد آیا۔ کیا کسی کو یہ کہنے سے کہ دن میں کم از کم پانچ دفعہ تو ناک اور منہ صاف کیا کریں اور چہرہ، ہاتھ اور پیر دھولیا کریں، یا بہ الفاظ دیگر وضو کیا کریں، تو آدمی کچھ مولوی مولوی سا لگنے لگتا ہے؟ اور اگر اس کے بجاے اسے صرف ڈبلیو ایچ او یا این آئی ایچ کی ہدایات پڑھ کر سنائیں تو آدمی کچھ سویلائزڈ سویلائزڈ سا لگنے لگتا ہے؟ آخری بات یہ ہے کہ موت بہرحال آنی ہے، کسی بھی وقت آسکتی ہے، وبا کے بغیر بھی آسکتی ہے، اور وبا کی موجودگی میں بھی اللہ چاہے تو آپ محفوظ رہ پائیں گے۔ زندگی کی حفاظت لازمی ہے لیکن بھروسا اللہ پر رکھیں، خوف بھی اللہ کا ہی رکھیں، زندگی ساری آزمائش ہے، صحت بھی، بیماری بھی، وبا بھی۔  اللہ سب کو محفوظ رکھے اور حسنِ خاتمہ نصیب کرے۔

##############################
https://www.facebook.com/MMushtaqYusufzai/posts/941343249613733
اب بھی

##############################
https://www.facebook.com/MMushtaqYusufzai/posts/942282136186511
تمام شاگردوں اور دوستوں سے درخواست ہے کہ ووٹ ہمارے پینل کو دیجیے۔

##############################
https://www.facebook.com/MMushtaqYusufzai/posts/944249199323138
اشراق و المورد: بیس سال بعد  --------- آج بھی موسیقی و غنا کے جواز پر داد تحقیق دے رہے ہیں۔ بیس سال قبل بھی یہی صورت تھی جب میں اشراق کا باقاعدہ مطالعہ کیا کرتا تھا، بلکہ اس سے قبل بھی موضوعات یہی تھے جن پر "روایات" کی تحقیق کرکے انھیں "قرآن کے مطابق" پرکھ کر رد کیا جاتا تھا، یا ان کی تاویل کی جاتی تھی۔ موسیقی، تصویر، نیل پالش، دوپٹہ، و ما اشبھھا۔ کوئی صاحب اشراق کے اشاریے کی مدد سے دیکھے کہ ان موضوعات پر کل کتنے مضامین شائع ہوئے ہیں تو معلوم ہو کہ زندگی کا محور بس یہی کچھ ہے۔ یہ ہیں متجددین کے نزدیک ما بعد جدیدیت کے دور میں مسلمانوں کے زندہ مسائل!

##############################
https://www.facebook.com/MMushtaqYusufzai/posts/943887292692662
افغانستان - ایک تاثر (اگست 2018ء میں افغانستان کے دستوری کمیشن کے ارکان کی ٹریننگ کے سلسلے میں مجھے کابل میں کچھ دن گزارنے کا موقع ملا۔ کچھ مشاہدات جو آج بھی متعلق ہیں، پیشِ خدمت ہیں۔) ------------------ آٹھ دن افغانستان میں گزار کر کوئی بھی شخص افغان امور کا ماہر نہیں بن سکتا لیکن ایک تو افغانستان کے ساتھ کئی نسلوں پر پھیلی محبت میرے خون میں رچی بسی ہے۔ (یوسفزئی قبیلے سے تعلق کے علاوہ بتاتا چلوں کہ میرے والد صاحب کے ایم فل مقالے کا عنوان "اقبال اور افغانستان" تھا۔) دوسرے، یونی ورسٹی میں بہت سارے افغان دوست تھے اور ہیں۔ تیسرے، بہت سارے افغان شاگرد بھی تھے اور ہیں۔ چوتھے، ان آٹھ دنوں میں افغانستان کے سیاسی نظام کے بالاتر حلقوں کو بھی دیکھنے کا موقع ملا اور سڑکوں پر بھی بہت کچھ دیکھا۔  اس سب کچھ کے باوجود میری بات میں سادہ فکری اور مبالغے کا امکان ہے اور اسی لیے میں قطعیت کے ساتھ نہیں کہوں گا (تاکہ غامدی  صاحب سے کچھ تو فرق باقی رہے)، بلکہ محض ایک تاثر کے طور پر ذکر کروں گا کہ پچاسی سال قبل اقبال نے افغانستان میں جو کچھ دیکھا، وہی آج بھی نظر آیا: ہزار پارہ ہے کہسار کی مسلمانی کہ ہر قبیلہ ہے اپنے بتوں کا زناری! یہ بھی بتاؤں کہ جگہ جگہ ایسے مناظر بھی دیکھنے کو ملے جن سے محسوس ہوا کہ افغانستان کے ساتھ نسبت پر فخر کا اظہار کیا جاتا ہے، جیسے قدم قدم پر افغانستان کا پرچم، گاڑی میں بھی، دکانوں پر بھی، سڑکوں اور چوراہوں میں بھی۔ یہ پرچم کسی نے زبردستی نہیں لگوائے بلکہ لوگ خود ہی لگاتے ہیں۔ کابل میں عام دنوں میں افغانستان کا پرچم جس کثرت سے نظر آتا ہے اس کثرت سے اسلام آباد میں صرف اگست کے دو ہفتوں میں ہی نظر آتا ہے۔  اس کے باوجود پشتو اور فارسی کی بنیاد پر تقسیم بہت گہری نظر آتی ہے۔ پشتو بولنے والے عموماً فارسی بولنے میں تذبذب محسوس نہیں کرتے لیکن فارسی بولنے والے پشتو بولنے سے بالعموم گریز کرتے ہیں۔ کئی بار تجربہ ہوا کہ پشتو سمجھنے اور بول سکنے کے باوجود وہ پشتو بولتے نہیں ہیں اور بولنا پڑے تو یوں تاثر دیتے ہیں جیسے ان پر بہت ظلم ہورہا ہو۔ (استثناءات بہرحال موجود تھیں۔) ہاں، بعض اوقات وہ پشتو کے بجاے اردو میں جواب دینا پسند کرتے ہیں اگر وہ یہ محسوس کریں کہ ان کی فارسی آپ کی سمجھ میں بالکل ہی نہیں آرہی۔  پھر اقبال یاد آئے (حالانکہ انھوں نے بنیادی طور پر پختون قبائل کی اندرونی تقسیم پر دکھ کا اظہار کیا تھا لیکن عمومی طور پر بھی یہی صورتحال ہے): عزیز تر ہے انھیں نامِ وزیر و محسود ابھی یہ خلعتِ افغانیت سے ہیں عاری

##############################
https://www.facebook.com/MMushtaqYusufzai/posts/944249199323138
اشراق و المورد: بیس سال بعد  --------- آج بھی موسیقی و غنا کے جواز پر داد تحقیق دے رہے ہیں۔ بیس سال قبل بھی یہی صورت تھی جب میں اشراق کا باقاعدہ مطالعہ کیا کرتا تھا، بلکہ اس سے قبل بھی موضوعات یہی تھے جن پر "روایات" کی تحقیق کرکے انھیں "قرآن کے مطابق" پرکھ کر رد کیا جاتا تھا، یا ان کی تاویل کی جاتی تھی۔ موسیقی، تصویر، نیل پالش، دوپٹہ، و ما اشبھھا۔ کوئی صاحب اشراق کے اشاریے کی مدد سے دیکھے کہ ان موضوعات پر کل کتنے مضامین شائع ہوئے ہیں تو معلوم ہو کہ زندگی کا محور بس یہی کچھ ہے۔ یہ ہیں متجددین کے نزدیک ما بعد جدیدیت کے دور میں مسلمانوں کے زندہ مسائل!

##############################
https://www.facebook.com/MMushtaqYusufzai/posts/943887292692662
افغانستان - ایک تاثر (اگست 2018ء میں افغانستان کے دستوری کمیشن کے ارکان کی ٹریننگ کے سلسلے میں مجھے کابل میں کچھ دن گزارنے کا موقع ملا۔ کچھ مشاہدات جو آج بھی متعلق ہیں، پیشِ خدمت ہیں۔) ------------------ آٹھ دن افغانستان میں گزار کر کوئی بھی شخص افغان امور کا ماہر نہیں بن سکتا لیکن ایک تو افغانستان کے ساتھ کئی نسلوں پر پھیلی محبت میرے خون میں رچی بسی ہے۔ (یوسفزئی قبیلے سے تعلق کے علاوہ بتاتا چلوں کہ میرے والد صاحب کے ایم فل مقالے کا عنوان "اقبال اور افغانستان" تھا۔) دوسرے، یونی ورسٹی میں بہت سارے افغان دوست تھے اور ہیں۔ تیسرے، بہت سارے افغان شاگرد بھی تھے اور ہیں۔ چوتھے، ان آٹھ دنوں میں افغانستان کے سیاسی نظام کے بالاتر حلقوں کو بھی دیکھنے کا موقع ملا اور سڑکوں پر بھی بہت کچھ دیکھا۔  اس سب کچھ کے باوجود میری بات میں سادہ فکری اور مبالغے کا امکان ہے اور اسی لیے میں قطعیت کے ساتھ نہیں کہوں گا (تاکہ غامدی  صاحب سے کچھ تو فرق باقی رہے)، بلکہ محض ایک تاثر کے طور پر ذکر کروں گا کہ پچاسی سال قبل اقبال نے افغانستان میں جو کچھ دیکھا، وہی آج بھی نظر آیا: ہزار پارہ ہے کہسار کی مسلمانی کہ ہر قبیلہ ہے اپنے بتوں کا زناری! یہ بھی بتاؤں کہ جگہ جگہ ایسے مناظر بھی دیکھنے کو ملے جن سے محسوس ہوا کہ افغانستان کے ساتھ نسبت پر فخر کا اظہار کیا جاتا ہے، جیسے قدم قدم پر افغانستان کا پرچم، گاڑی میں بھی، دکانوں پر بھی، سڑکوں اور چوراہوں میں بھی۔ یہ پرچم کسی نے زبردستی نہیں لگوائے بلکہ لوگ خود ہی لگاتے ہیں۔ کابل میں عام دنوں میں افغانستان کا پرچم جس کثرت سے نظر آتا ہے اس کثرت سے اسلام آباد میں صرف اگست کے دو ہفتوں میں ہی نظر آتا ہے۔  اس کے باوجود پشتو اور فارسی کی بنیاد پر تقسیم بہت گہری نظر آتی ہے۔ پشتو بولنے والے عموماً فارسی بولنے میں تذبذب محسوس نہیں کرتے لیکن فارسی بولنے والے پشتو بولنے سے بالعموم گریز کرتے ہیں۔ کئی بار تجربہ ہوا کہ پشتو سمجھنے اور بول سکنے کے باوجود وہ پشتو بولتے نہیں ہیں اور بولنا پڑے تو یوں تاثر دیتے ہیں جیسے ان پر بہت ظلم ہورہا ہو۔ (استثناءات بہرحال موجود تھیں۔) ہاں، بعض اوقات وہ پشتو کے بجاے اردو میں جواب دینا پسند کرتے ہیں اگر وہ یہ محسوس کریں کہ ان کی فارسی آپ کی سمجھ میں بالکل ہی نہیں آرہی۔  پھر اقبال یاد آئے (حالانکہ انھوں نے بنیادی طور پر پختون قبائل کی اندرونی تقسیم پر دکھ کا اظہار کیا تھا لیکن عمومی طور پر بھی یہی صورتحال ہے): عزیز تر ہے انھیں نامِ وزیر و محسود ابھی یہ خلعتِ افغانیت سے ہیں عاری

##############################
https://www.facebook.com/MMushtaqYusufzai/posts/945642582517133
یا اصل سوال یہ ہے کہ  کون زیادہ شائستگی اور تہذیب کے ساتھ بھونکتی/بھونکتا ہے؟یا اصل سوال یہ ہے کہ  کون زیادہ شائستگی اور تہذیب کے ساتھ بھونکتی/بھونکتا ہے؟

##############################
https://www.facebook.com/MMushtaqYusufzai/posts/945621842519207
گویا اصل سوال یہ ہے کہ  وہ بھونکی  تو  یہ ڈکرایا کیوں؟گویا اصل سوال یہ ہے کہ  وہ بھونکی  تو  یہ ڈکرایا کیوں؟

##############################
https://www.facebook.com/MMushtaqYusufzai/posts/946380075776717
کیا عورت کو اسقاطِ حمل کا حق ہے؟ (1) ------------------- ہمارے ہاں "میرا جسم، میری مرضی" کے نعرے کی عجیب تاویلات پڑھے کم لکھے زیادہ صحافیوں اور سمجھے کم بولے زیادہ اینکرز نے شروع کر رکھی ہیں۔ یہ نعرہ اصلاً جس مفہوم کےلیے وضع کیا گیا وہ یہ تھا کہ عورت کو اپنے پیٹ کے متعلق یہ فیصلہ کرنے کا حق ہے کہ وہ اس میں بچہ رکھے یا گرائے۔  زیادہ نہیں تو امریکا میں پچھلی نصف صدی میں "ابارشن" پر ہونے والا مباحثہ دیکھ لیجیے، بالخصوص امریکی سپریم کورٹ کا مشہور فیصلہ Roe v Wade اور اس پر اٹھنے والی بحث ہی پڑھ لیجیے تو معلوم ہو کہ اصلاً یہ نعرہ اس سیاق میں اٹھا کہ مذہبی لوگ، بالخصوص کیتھولک مسیحی، جنین کی زندگی کے حق کی بات کرتے تھے، تو عورت کے جسم کے حق کی بات اس کے جواب میں پیش کی گئی اور اس نعرے کا مفہوم یہ تھا ، اور اب بھی یہی ہے، کہ جنین کی اس کے سوا کوئی حیثیت نہیں ہے کہ وہ عورت کے جسم کا ایک ٹکڑا ہے اور عورت کو اپنے جسم کے متعلق فیصلہ کرنے کا اختیار ہے۔ چنانچہ جیسے وہ اپنی بھنویں تراش سکتی ہے، بال سنوار سکتی ہے، ناخن بڑھا سکتی ہے، کاسمیٹک سرجری کرسکتی ہے، ایسے ہی اسے حق ہے کہ وہ فیصلہ کرے کہ اس کے پیٹ میں کوئی جرثومہ parasite ، جو اس کا جسم چوستا ہے، باقی رہے یا نہ رہے۔ اس کو اصولِ قانون کی نصابی کتب میں "زندگی کے حامیوں" اور "اختیار کے حامیوں" کا تنازعہ کہتے ہیں۔  یہ بھی واضح رہے کہ یہ بحث شادی کے نتیجے میں واقع ہونے والے حمل کے تناظر میں نہیں ، بلکہ بدکاری اور حرام کاری کے نتیجے میں پیدا ہونے والے حمل کے سیاق میں اٹھی۔ شادی کرتے ہی کتنے لوگ ہیں؟ بلکہ اصل مسئلہ انفرادی سطح پر ہونے والی بدکاری اور حرام کاری کا بھی نہیں تھا، اور نہیں ہے، بلکہ بدکاری اور حرام کاری کی انڈسٹری کی ہے۔ یہ بھی صریح الفاظ میں نوٹ کرلیں کہ بدکاری اور حرام کاری کی اس انڈسٹری سے مراد صرف پورن انڈسٹری نہیں بلکہ شوبز ، ماڈلنگ اور فیشن انڈسٹریز بھی ہیں کیونکہ جو خاتون حاملہ ہوجائے وہ ان میں کسی بھی انڈسٹری میں رہنے کے اہل نہیں رہ جاتی، یا کم از کم اس کی قیمت گر جاتی ہے۔ اگلا اہم نکتہ یہ ہے کہ اسقاطِ حمل کے اس نعرے کا مقصد صرف یہ نہیں کہ جنین کی زندگی سے زیادہ اہمیت "ماں کی زندگی" کو ہے بلکہ اس کا آسان الفاظ میں مطلب یہ ہے کہ جنین کی زندگی کی بہ نسبت "عورت کی سہولت" زیادہ اہم ہے۔ اگر ماں کی زندگی کو کوئی خطرہ نہ ہو، اور اسقاطِ حمل کے معاملات کی غالب اکثریت میں ماں کی زندگی کو کوئی خطرہ نہیں ہوتا، تب بھی "عورت کا جسم، اس کی مرضی" کا مطلب یہ ہے کہ وہ کیوں خواہ مخواہ اپنے لیے ایک مصیبت پالے؛ نو مہینے اسے پیٹ میں رکھے، اپنی "شیپ" خراب کرے، "ڈائٹ" تبدیل کرے، "سیکجول" تلپٹ کردے، پھر ڈیلیوری یا سی سیکشن کی تکلیف اٹھائے، پھر فیڈنگ کے چکر میں پڑے، پھر پرورش کا روگ پالے؛ اور یوں اپنا سارا "کیریئر" تباہ کردے؟ ہاں، وہ یہ سب کچھ اپنی مرضی سے کرنا چاہے تو بے شک کرے کیونکہ اس کا جسم، اس کی مرضی۔ یہ ہے اس نعرے کا اصل مفہوم۔ یہ نہیں کہ آپ داڑھی رکھیں یا کلین شیو ہوں، آپ پتلون پہنیں یا دھوتی، وغیرہ۔  (جاری)

##############################
https://www.facebook.com/MMushtaqYusufzai/posts/946363915778333
"میرا جسم، میری مرضی" دراصل  اسقاطِ حمل اور فری سیکس کی نظریاتی بنیاد ہے۔ مسٹر بننے کے شوقین مولوی بالخصوص نوٹ کرلیں۔"میرا جسم، میری مرضی" دراصل  اسقاطِ حمل اور فری سیکس کی نظریاتی بنیاد ہے۔ مسٹر بننے کے شوقین مولوی بالخصوص نوٹ کرلیں۔

##############################
https://www.facebook.com/MMushtaqYusufzai/posts/946517149096343
کیا عورت کو اسقاطِ حمل کا حق ہے؟ (3) ----------------- اب جبکہ بات "جنین" کے حقوق کی طرف آگئی ہے تو یہاں نوٹ کرنے کی پہلی بات یہ ہے کہ بیشتر مغربی ممالک کے قوانین میں ابھی تک جنین کو مستقل "شخص" کے طور پر نہیں مانا گیا، باوجود اس کے کہ کئی ممالک، بالخصوص برطانیہ، میں unborn child کےلیے جائیداد کی وراثت کا حق تسلیم کیا گیا ہے۔ سوال یہ ہے کہ جب قانون اسے شخص ہی نہیں مانتا تو اس کےلیے حقِ وراثت کیسے مانا گیا ہے؟ یا جب اس کےلیے حقِ وراثت مانا گیا ہے تو پھر اسے شخص ماننے سے کیسے انکار کرسکتا ہے؟ اس کا جواب یہ ہے کہ برطانیہ میں مسیحیت کے اثرات اور برطانوی معاشرے کے رواج کی بنا پر حقِ وراثت مانا جاتا رہا ہے اور اب تک برقرار ہے لیکن پچھلی ڈیڑھ صدی میں جس طرح لبرلزم کے جراثیم پھیلے ہیں اور پھر "میرا جسم، میری مرضی" تک بات گئی ہے، تو اب جنین کو شخص مانا نہیں جاسکتا کیونکہ ایسا ماننے کے نتیجے میں عورت "حقِ اسقاطِ حمل" ختم ہوجاتا ہے! چنانچہ کئی بار برطانوی عدالتوں نے، اور دیگر مغربی ممالک کی عدالتوں نے بھی، تصریح کی ہے کہ رحمِ مادر میں (en ventre sa mere) جنین اپنی ماں سے الگ مستقل شخصیت نہیں رکھتا۔ بہ الفاظِ دیگر، اس کی شخصیت ماں کی شخصیت میں شامل ہے اور اس کا وجود ماں کے وجود کا حصہ ہے۔ یہ بنیاد ہے اسقاطِ حمل کےلیے عورت کے "حق" کی!  تاہم جنین کے الگ اور مستقل وجود کو، بالخصوص جبکہ وہ ایک خاص مدت تک پلے بڑھے، کیسے نظرانداز کیا جاسکتا ہے؟ انسان دل میں تو مانتا ہی ہے کہ اب وہ ایک زندہ حقیقت ہے اور ایک "انسان" ہے۔ چنانچہ بعض مقدمات میں عدالتوں کو کہنا پڑا کہ - مثلاً - 36 ہفتے کے جنین کے متعلق کیسے مانا جائے کہ وہ موجود نہیں ہے یا "لا شئ" (nothing) ہے۔  یہ ابہام حقوقِ انسانی کی یورپی عدالت کے سامنے ایک بہت اہم مقدمے میں سامنے آیا۔ مقدمے کے حقائق کچھ اس طرح ہیں کہ ایک ہسپتال میں ایک نام کی دو خواتین آئیں۔ ایک حاملہ تھی اور دوسری اپنے رحم سے مانع حمل تدبیر دور کرنے کےلیے آئی تھی۔ سٹاف نے غلطی سے حاملہ خاتون پر وہ عمل کیا جو اس دوسری خاتون کے ساتھ کرنا تھا اور نتیجے میں حمل ضائع ہوگیا۔ یہ خاتون حقوقِ انسانی کی یورپی عدالت میں اس بنیاد پر گئی کہ یورپی یونین کی رکن ریاستوں نے حقوقِ انسانی کے یورپی معاہدے میں "ہر کسی" کےلیے زندگی کے حق کی حفاظت کی ذمہ داری اٹھائی ہے (Everyone's right to life shall be protected)۔ یہ بات مان لی جاتی تو یورپی ممالک میں اسقاطِ حمل کی اجازت کے قوانین کو ختم کرنا پڑتا۔ چنانچہ عدالت نے فرار کی راہ اختیار کی اور قرار دیا کہ وہ اس معاملے کا فیصلہ نہیں کرسکتی کیونکہ اس پر یورپی معاہدے کے فریقوں کا اتفاق نہیں ہے! واضح رہے کہ "فیصلہ نہ کرنا" بھی ایک فیصلہ ہی ہوتا ہے کیونکہ نتیجتاً اس خاتون کا دعوی خارج ہوا، گویا اس کے جنین کا زندگی کا حق تسلیم نہیں کیا گیا! (جاری)

##############################
https://www.facebook.com/MMushtaqYusufzai/posts/949539545460770
ڈیڑھ سال قبل افغانستان میں پشتو/فارسی کی جو تقسیم دیکھی وہ آج خطرناک صورت میں سامنے آگئی۔ اللہ افغانوں کو مزید آزمایش میں نہ ڈالے۔ڈیڑھ سال قبل افغانستان میں پشتو/فارسی کی جو تقسیم دیکھی وہ آج خطرناک صورت میں سامنے آگئی۔ اللہ افغانوں کو مزید آزمایش میں نہ ڈالے۔

##############################
https://www.facebook.com/MMushtaqYusufzai/posts/948825575532167
سپریم کورٹ کے سامنے ایک اہم سوال -------------------- ایک اہم مقدمے میں سپریم کورٹ نے اس ناچیز کو معاونت کےلیے ذمہ داری سونپی ہے۔ میں جلد ہی چند بنیادی سوالات وضع کروں گا تاکہ اہلِ علم مدد کرسکیں۔ سب دوستوں سے دعا کی درخواست ہے:  

##############################
https://www.facebook.com/MMushtaqYusufzai/posts/951494585265266
لسانی و نسلی تعصب میں مبتلا وکلا لیڈرز! ------------------------ کچھ دیر قبل ایک وڈیو کلپ میں اسلام آباد ہائی کورٹ بار ایسوسی ایشن کے نومنتخب صدر حسیب چودھری صاحب اور ڈسٹرکٹ بار کے سیکرٹری نبیل مرزا صاحب کو پٹھانوں، سندھیوں اور بلوچیوں کے متعلق بے ہودہ بات کرتے دیکھا اور سخت کوفت ہوئی۔ حیرت ہوتی ہے کہ قانون کی تعلیم اور پریکٹس نے بھی ان کو یہ نہیں سکھایا کہ بات کیسے کی جاتی ہے۔

##############################
https://www.facebook.com/MMushtaqYusufzai/posts/951011848646873
شریعہ اکیڈمی میں ٹریننگ کےلیے سندھ سے آئے ہوئے جج صاحبان اور پروسیکیوٹرز کو جب علم ہوا کہ اس دفعہ ہمارا وفد کراچی نہیں جارہا تو انھوں نے اسلام آباد میں ہی تمام شرکا اور اکیڈمی کے میزبانوں کو سندھی اجرک اور ٹوپی کے تحائف دیے۔ محبتوں کےلیے سراپا شکرگزار

##############################
https://www.facebook.com/MMushtaqYusufzai/posts/951812378566820
اسلام بار کے صدر ظفر کھوکھر صاحب نے ثابت کردیا ہے کہ ہمارا انتخاب غلط نہیں تھا۔ ان سے اسی اعلی کردار کی توقع تھی۔ سلامت رہیں، ظفر صاحب!

##############################
https://www.facebook.com/MMushtaqYusufzai/posts/951810221900369
امریکا میں کورونا سے متاثرین کی تعداد ------------------------ اپریل میں واشنگٹن میں منعقد ہونے والے مشہور جیسپ موٹ کورٹ کمپٹیشن کے بین الاقوامی راؤنڈز کےلیے مجھے بھی بطور جج دعوت ملی تھی لیکن کل اطلاع ملی کہ اس سال بین الاقوامی راؤنڈز منسوخ کردیے گئے ہیں۔ شریعہ اکیڈمی میں ٹریننگ کےلیے آنے والے جج صاحبان کو اس سال ہم برونائی اور ملائشیا لے جارہے تھے اور آخر میں ان کو عمرہ کرانا تھا۔ پہلے عمرہ مؤخر کرنا پڑا اور آج برونائی اور ملائشیا کا دورہ بھی ملتوی کرانا پڑا۔ ملائشیا کے سفیر نے کہا کہ ہماری جانب سے کوئی رکاوٹ نہیں ہے اور ہم آپ کو خوش آمدید کہیں گے۔ انھوں نے کہا کہ ملائشیا کی حکومت نے صرف تین ممالک سے آنے والوں پر پابندی لگائی ہے: اٹلی، ایران اور جنوبی کوریا۔ تاہم دیگر مسائل کو مد نظر رکھتے ہوئے ہمیں ان سے درخواست کرنی پڑی کہ یہ دورہ دو مہینوں تک ملتوی کردیتے ہیں۔  سی این این کی آفیشل ویب سائٹ کے مطابق آج کے دن تک امریکا کی 45 ریاستوں میں کورونا کے متاثرین کنفرم ہوئے ہیں جن میں سب سے بڑی تعداد واشنگٹن میں کنفرم ہونے والے مریضوں کی ہے، یعنی 373۔  لوگ کہتے ہیں کہ پاکستان میں خطرے کی شدت کے متعلق لوگوں کو احساس نہیں ہے۔ میں کہتا ہوں کہ لوگوں کو احساس ہو جائے تو کیا ہوجائے گا؟ جسے بچوں کےلیے دو وقت کی روٹی کی فکر لگی ہو وہ ہینڈ سینیٹائزر کے بارے میں کیسے سوچ سکتا ہے؟ ------------------- 

##############################
https://www.facebook.com/MMushtaqYusufzai/posts/953914195023305
پشتو مقولہ: باقی بھونکتے ہیں تو بھونکتے رہیں لیکن کمہاروں کا کتا کیوں بھونک رہا ہے؟ To Whom It May Concernپشتو مقولہ: باقی بھونکتے ہیں تو بھونکتے رہیں لیکن کمہاروں کا کتا کیوں بھونک رہا ہے؟ To Whom It May Concern

##############################
https://www.facebook.com/MMushtaqYusufzai/posts/953796928368365
سنا ہے ہود بھائی نے کورونا ویکسین  ایجاد کرلیا ہے لیکن ابھی "ہم سب" کے دانشوروں کی لیب میں اس کی  ویری فیکیشن  ہورہی ہے۔سنا ہے ہود بھائی نے کورونا ویکسین  ایجاد کرلیا ہے لیکن ابھی "ہم سب" کے دانشوروں کی لیب میں اس کی  ویری فیکیشن  ہورہی ہے۔

##############################
https://www.facebook.com/MMushtaqYusufzai/posts/955265084888216
کورونا وائرس اور ہمارے ینگ ڈاکٹرز ----------------- خبروں کے مطابق ینگ ڈاکٹرز پھر ہڑتال کرنا چاہتے ہیں کیونکہ، بقول ان کے، ان کو مناسب حفاظتی اقدامات کے بغیر ہی کورونا وائرس کے مریضوں کی دیکھ بھال کی ذمہ داری دی جارہی ہے۔ "حقوقِ انسانی" اور "شہری آزادی" کی بنیادوں پر اٹھائی گئی "طبی اخلاقیات" کا ایک اہم سوال یہ ہوتا ہے کہ کیا ڈاکٹر پر یہ لازم ہے کہ وہ مریض کا علاج کرے؟ کب یہ ڈیوٹی ڈاکٹر پر عائد ہوتی ہے؟ واضح رہے کہ جب تک دیکھ بھال کی ذمہ داری نہ ہو، ڈاکٹر کی "غفلت" کا سوال ہی نہیں پیدا ہوتا۔  چنانچہ ان طبی اخلاقیات کی رو سے ڈاکٹر پر ابتداء میں یہ ذمہ داری نہیں ہے لیکن جب وہ یہ ذمہ داری اپنے اوپر لے لے (assume کرے، فقہی اصطلاح میں التزام کرے)، تو پھر اس پر لازم ہے کہ وہ مریض کا ہر ممکن خیال رکھے اور اس سلسلے میں غفلت نہ برتے۔  تاہم ہمارے ینگ ڈاکٹرز کا معاملہ اس سے مختلف ہے کیونکہ وہ تو سرکاری ملازم ہیں اور بطورِ سرکاری ملازم نوکری قبول کرکے وہ پہلے ہی یہ ذمہ داری اپنے اوپر لے چکے ہیں۔ اب وہ "ہڑتال" کا حق نہیں رکھے۔ چنانچہ ان کے ہڑتال کی وجہ سے اگر کسی کو نقصان پہنچتا ہے تو وہ اس کے ذمہ دار ہوں گے۔ ہاں، یہ ضروری ہے کہ ینگ ڈاکٹرز، اور تمام ڈاکٹرز، کو مناسب حفاظت فراہم کی جائے کیونکہ اس کے بغیر وہ چاہیں بھی تو دل جمعی کے ساتھ کام نہیں کرسکیں گے اور یوں ان کے ہونے سے مریض کو فائدہ کیا، الٹا نقصان ہی پہنچنے کا احتمال ہوگا۔ یہاں تک آگئے ہیں تو ایک اور پہلو پر بھی غور کرلیں کہ آپ کی ریاست کے پاس ایک قانون ہے جسے وہ کسی بھی وقت اپنی زنبیل سے نکال پر activate کرسکتی ہے اور وہ ہے جبری ڈیوٹی کا قانون۔ اس قانون کو لاگو کیا گیا، اور مجھے خدشہ ہے کہ جلد ہی کیا جائے گا، تو پھر آپ کی مرضی ہو یا نہ ہو، ڈیوٹی دینی پڑے گی۔ لیکن وہ میرے حقوق، میری آزادی؟  کون سے حقوق، کون سی آزادی؟ یہ باتیں ڈرائنگ روم میں کافی پیتے ہوئے اچھی لگتی ہیں۔ اس وقت ہم حالتِ جنگ میں ہیں۔ بھاڑ میں جائیں حقوق اور آزادی کے تصورات۔ معاشرہ اور ریاست زیادہ اہم ہیں۔ کہاں ہیں ہمارے شوقیہ لبرل دوست اور میرا جسم، میری مرضی والی آنٹیاں؟

##############################
https://www.facebook.com/MMushtaqYusufzai/posts/956088738139184
مریضوں کے نام اور ان کے مرض کی تفصیلات میڈیا پر بیان کرکے انسانی حقوق کی خلاف ورزی ہورہی ہے۔  کہاں ہیں حقوقِ انسانی کی این جی اوز؟مریضوں کے نام اور ان کے مرض کی تفصیلات میڈیا پر بیان کرکے انسانی حقوق کی خلاف ورزی ہورہی ہے۔  کہاں ہیں حقوقِ انسانی کی این جی اوز؟

##############################
https://www.facebook.com/MMushtaqYusufzai/posts/956043468143711
ہینڈ سینیٹائزر، کاربولک سوپ، ہینڈ واش وغیرہ بنانے والوں کی تو چاندی ہوگئی ہے۔ نوٹ: یہ تصویر فیک نہیں ہے۔ نوٹ 2: یہ میری خریداری ہر گز نہیں ہے۔

##############################
https://www.facebook.com/MMushtaqYusufzai/posts/956869914727733
جمعہ اور باجماعت نمازوں پر پابندی: اصولی تجزیہ(5)  -------------- حکمران کی جانب سے ایسے حکم کی صورت تو یہ ہوسکتی ہے کہ وہ کسی خاص فرد یا افراد کو جماعت یا جمعہ میں شرکت سے روکے ۔ فقہاے کرام نے ایسی صورتیں ذکر کی ہیں  ( جیسے کسی جذام کے مریض کو جماعت میں شرکت سے روکا جائے )۔ یہاں وہ بیماری کے متعدی ہونے کے سوال پر بھی بحث کرتے ہیں کیونکہ بعض احادیث سے بظاہر کسی مرض کے متعدی ہونے کی نفی معلوم ہوتی ہے جبکہ بعض دیگر احادیث سے اس کا اثبات ہوتا ہے۔ ہم یہاں اس بحث کی تفصیل میں نہیں جانا چاہتے کیونکہ اس پر مختلف اطراف سے کافی بحث پہلے ہی ہوچکی ہے۔ بہرحال فقہاے کرام اس صورت میں حکمران کے حکم کو ناجائز نہیں کہتےاور ہمارے سامنے زیرِ بحث صورت سے بھی یہ مختلف ہے کیونکہ یہ ایک فرد یا چند افراد کو کسی خاص عذر کی بنا پر جماعت یا جمعہ سے روکنے کا معاملہ ہے جبکہ ہمارے سامنے زیر بحث سوال باجماعت نمازوں اور جمعہ کی عمومی ممانعت کا مسئلہ ہے۔  ایک اور صورت یہ ہوسکتی ہے کہ کسی خاص موقع پر کسی خاص مسجد میں جانے سے روکا جائے ۔یہاں پھر اگر اس کا کوئی جائز شرعی عذر ہو ، جیسے مثال کے طور پر اس مسجد میں بارش ، کیچڑ یا کسی اور سبب سے نماز قائم کرنا ممکن ہی نہ رہے یا بہت زیادہ حرج کا باعث بنے، یا وہ منہدم ہوگئی ہو اور اس کی تعمیر نو ہورہی ہو۔  اور بھی امکانات سوچے جاسکتے ہیں۔ ظاہر ہے کہ اس کے جواز پر بھی اختلاف کا امکان نہیں ہے۔ تاہم یہ صورت بھی ہمارے سامنے زیر بحث مسئلے سے مختلف ہے۔  یہاں یہ بھی واضح کرنا ضروری ہے کہ حدیث مبارک میں جہاں "صلّوا فی رحالکم" یا اپنے گھروں میں نماز پڑھنے کا ذکر ہے، وہ اسی نوعیت کا حکم تھا کیونکہ شدید بارش کی وجہ سے مسجد میں آنا لوگوں کےلیے ممکن نہیں رہا یا بہت زیادہ زحمت کا باعث بنا تو انھیں کہا گیا کہ وہ گھروں میں نماز پڑھ لیں۔ مزید یہ کہ اس حدیث کی بعض روایات سے معلوم ہوتا ہے کہ یہ حکم نہیں بلکہ اختیار دیا گیا تھا کہ چاہیں تو گھروں میں نماز پڑھ لیں۔ اس کے ساتھ اس بات کا بھی اضافہ کرلیں کہ عہدِ رسالت میں نمازِ باجماعت کا اس قدر اہتمام کیا جاتا تھا کہ صرف شدید عذر رکھنے والا شخص یا پھر کوئی منافق ہی ہوتا تھا جو جماعت میں شریک نہ ہوتا۔ اس ماحول میں صلّوا فی رحالکم کا مطلب یہی بنتا ہے کہ جماعت میں شریک نہ ہونے والوں پر حرج نہیں ہے، ملامت نہیں ہے ۔  ایک اور صورت جس کا فقہاے کرام ذکر کرتے ہیں، یہ ہے کہ اگر حکمران نے اپنے اجتہاد کی بنا پر ، یعنی شریعت کے حکم  پر بہتر طور پر عمل پیرا ہونے کی خاطر ، کسی خاص شہر کی حیثیت ختم کرکے وہاں سے تمام انتظامی عملہ اور دفاتر کسی اور جگہ منتقل کردیے تو اب اس سابق جگہ کی وہ حیثیت نہیں رہی جو "مصر جامع" کی ہوتی ہے اور اس وجہ سے وہاں اب جمعہ کا حکم نہیں رہا بلکہ اب یہ حکم اس دوسری جگہ کےلیے ہوجائے گا۔ چونکہ یہ کام حکمران اجتہاد کی بنیاد پر ، اور شریعت کے حکم پر بہتر طریقے سے عمل پیرا ہونے کےلیے کرتا ہے ، اس لیے اگر کسی اور کو اس کے اس اجتہاد سے اختلاف بھی ہو تو ایسے امور میں حکمران کا فیصلہ نافذ ہوتا ہے۔  تاہم فقہاے کرام نے اسی جزئیے کے ضمن میں تصریح کی ہے کہ اگر حکمران کا یہ فیصلہ اجتہاد پر مبنی نہ ہو بلکہ بدنیتی کی بنیاد پر ہو یا مسلمانوں کو نقصان پہنچانے کی خاطر ہو تو پھر مسلمانوں پر اس کے حکم کا ماننا لازم نہیں ہے اور تین بندے بھی اکٹھے ہوجائیں تو وہ جمعہ پڑھ سکتے ہیں۔ واضح رہے کہ یہ وہ صورت ہے جب حکمران صرف کسی خاص شہر میں جمعہ روکے اور اس کےلیے باقاعدہ یہ بندوبست بھی کرے کہ اس کی بطور شہر حیثیت بھی ختم کرلے۔ پھر اس صورت میں کیا کہا جائے گا جب حکمران پورے ملک میں باجماعت نماز یا جمعہ پر پابندی لگائے؟  تاہم اس کے جواب میں یہ کہا جاسکتا ہے کہ حکمران یہ حکم بدنیتی سے یا مسلمانوں کو نقصان پہنچانے کی خاطر نہیں دے رہا بلکہ مسلمانوں کو نقصان سے بچانے کی خاطر دے رہا ہے۔ اگر واقعی ایسا ہے تو پھر ہمارے سامنے سوال کی نوعیت یہ بن جاتی ہے کہ کیا حکمران کو یہ اختیار حاصل ہے کہ وہ مسلمانوں کو نقصان سے بچانے کےلیے پورے ملک میں باجماعت نماز یا جمعہ پر پابندی لگائے؟ یا بہ الفاظِ دیگر، شریعت کے ایک مقصود کی حفاظت کےلیے وہ طریقہ اختیار کرے جو شریعت کے لیے اجنبی ہے؟ یہ وہ سوال ہے جس پر امام غزالی نے "مصلحتِ غریبہ" کے عنوان کے تحت گفتگو کی ہے۔  (جاری)

##############################
https://www.facebook.com/MMushtaqYusufzai/posts/956845424730182
جمعہ اور باجماعت نمازوں پر پابندی: اصولی تجزیہ(4)  -------------- دوسرا سوال: کیا کسی مجبوری کی حالت میں مسلمانوں کا حکمران باجماعت نماز یا جمعہ کا سلسلہ روک سکتا ہے؟  اس سوال کے جواب میں پہلے یہ بات نوٹ کرلیں کہ جن لوگوں نے اس کے جواز کی بات کی ہے انھوں نے بالعموم فرد کی مجبوری کا عذر ذکر کیا ہے لیکن کوئی فرد کسی مجبوری کی حالت میں باجماعت نماز یا جمعہ ترک کرے، یہ الگ مسئلہ ہے اور کوئی حکمران کسی علاقے میں، یا پورے ملک میں ، باجماعت نماز یا جمعہ موقوف کردے، یہ اس سے بالکل الگ مسئلہ ہے۔ دونوں مسئلوں کو ایک دوسرے سے الگ الگ سمجھنا چاہیے۔  پہلے فرد کی جانب سے مسئلے کو دیکھیے:  یہاں پہلی بات یہ ہے کہ "مجبوری" سے استدلال کا مطلب ہی یہی ہوتا ہے کہ "اصلی حکم "یہ نہیں ہے۔ چنانچہ جب بھی مجبوری کی حالت میں کسی کام کو جائز کہا جائے گا تو اس کا مطلب یہ ہوگا کہ اصلاً یہ ناجائز ہے۔  دوسری بات یہ ہے کہ مجبوری اس حالت کو کہتے ہیں جب دستیاب تمام آپشنز میں کوئی بھی جائز آپشن باقی نہ بچے۔ اگر کوئی جائز آپشن باقی ہو تو وہی اختیار کرنا ہوگا اور ناجائز آپشن کے جواز کا سوال پیدا نہیں ہوگا۔ (ساگ دستیاب ہو تو وہی کھانی ہوگی، سور کا گوشت نہیں، خواہ کسی کو ساگ کھانے سے کتنی ہی نفرت ہو۔)  تیسری بات یہ ہے کہ جس ناجائز کام کو مجبوری کی حالت میں جواز ملے وہ جواز صرف اس حالت تک ہی محدود ہوگا اور باقی رہنے کےلیے نہیں ہوگا، بلکہ جیسے ہی مجبوری کی وہ حالت ختم ہوجائے گی تو اصلی حکم واپس لوٹ آئے گا۔  چوتھی بات یہ ہے کہ جس ناجائز کام کو وقتی طور پر جواز مل گیا ہے وہ جواز صرف مجبوری کی حد تک ہی رہے گا۔Bare Minimum۔ اس سے زیادہ نہیں۔  پانچویں بات یہ ہے کہ مجبوری کی حالت میں عارضی طور پر مجبوری کی حد تک جائز ہوجانے والا کام صرف اسی شخص کےلیے جائز ہوگا جو اس مجبوری میں گھرا ہوا ہو۔ کسی اور شخص کےلیے نہیں۔ دوسرے لوگوں کو اس کا جواز تب ملے گا جب وہ بھی اسی مجبوری کی سطح پر پہنچیں گے جس میں کسی شخص کےلیے عارضی طور پر کوئی ناجائز کام مجبوری کی حد تک جائز ہوجاتا ہے۔  ان اصولوں کی روشنی میں ہر فرد اپنے متعلق فیصلہ کرسکتا ہے کہ کیا کسی مخصوص حالت میں اس کےلیے باجماعت نماز یا جمعہ میں شرکت کا حکم باقی رہا یا نہیں؟  اب حکمران کی طرف آئیے۔  اگر سوال یہ ہے کہ کیا مسلمانوں کا حکمران مسلمانوں کو باجماعت نماز یا جمعہ کی اقامت سے روک سکتا ہے، تو پہلے یہ بات یاد کیجیے کہ مسلمانوں کے حکمران کی اولین ذمہ داری اللہ کی شریعت پر خود عمل کرنا اور مسلمانوں کےلیے اس پر عمل میں سہولت پیدا کرنا ہے ، نہ کہ اس کی راہ میں رکاوٹ ڈالے۔ (دستورِ پاکستان کی رو سے بھی ریاست کی ذمہ داری ہے کہ وہ مسلمانوں کو انفرادی اور اجتماعی سطح پر زندگی بسر کرنے کےلیے سازگار ماحول فراہم کرے۔ )  دوسری بات یہ ہے کہ مسلمان حکمران کے کسی بھی حکم کے جواز کی دو بنیادی شرطیں ہیں :  ایک یہ کہ وہ شریعت کے کسی حکم سے متصادم نہ ہو کیونکہ شریعت سے متصادم کسی حکم کا ماننا کسی مسلمان کےلیے جائز نہیں ہے؛  دوسری یہ کہ وہ حکم "مصلحت" پر مبنی ہو۔  مصلحت سے مراد صرف یہی نہیں کہ وہ "مفادِ عامہ"  کی خاطر دیا گیا ہو، بلکہ اس سے بھی پہلے ، اور اصلاً، مراد یہ ہے کہ وہ حکم شریعت کے مقاصد کی حفاظت کےلیے دیا گیا ہو ۔ (امام غزالی نے واضح کیا ہے شرعی اصطلاح میں "مصلحت" سے مراد نفع کا حصول یا ضرر کا دفع کرنا نہیں بلکہ شریعت کے مقصود کی حفاظت ہے۔)  چنانچہ اصل میں یہ سوال یوں بنتا ہے کہ کیا کوئی ایسی صورت ہوسکتی ہے جہاں مسلمانوں کا حکمران انھیں باجماعت نماز یا جمعہ سے روکے اور اس کا یہ حکم شریعت کے کسی حکم سے متصادم نہ ہو بلکہ اس سے شریعت کے مقاصد کی حفاظت ہوتی ہو؟  (جاری)

##############################
https://www.facebook.com/MMushtaqYusufzai/posts/957972741284117
اس تحریر سے اتفاق ممکن نہیں ہے سر۔۔گرتی ہویی دیوار کو ایک دھکا اور دو کے مصداق ستر سال سے ہچکولے کھاتی ہویی معیشت کو چند دن کے لیے مزید برباد کرنا کویی بڑا مسلہ نہیں۔۔

##############################
https://www.facebook.com/MMushtaqYusufzai/posts/957959904618734
ایک خوبصورت دعا جسے حرزِ جاں بنائیے۔ ------------------------------------ اَللَّھُمَّ اھْدِنَا فِیْمَنْ ھَدَیْتَ ، وَعَافِنَا فِیْمَنْ عَافَیْتَ ، وَتَوَلَّنَا فِیْمَنْ تَوَلَّیْتَ ، وَبَارِکْ لَنَا فِیْمَا أعْطَیْتَ، وَ قِنَا شَرَّمَا قَضَیْتَ ، فَإنَّکَ تَقْضِيْ وَ لاَ یُقْضٰی عَلَیْکَ، وَ إنَّہ لاَ یَذِلُّ مَنْ وَّالَیْتَ، وَ لَا یَعِزُّ مَنْ عَادَیْتَ، تَبَارَکْتَ رَبَّنَا وَ تَعَالَیْتَ۔ (رواہ ابو داؤد‘ والترمذي والنسائی وابن ماجہ) اے اللہ! جن لوگوں کو تونے ہدایت دی ان میں ہمیں بھی ہدایت نصیب فرما؛ اور جن کو تو نے معافی دی ہے ان میں ہمیں بھی معافی عطا فرما؛ اور جن کی تو نے ذمہ داری لی ہے ان میں ہمارا بھی ذمہ دار بن جا؛ اور جو تو نے ہمیں عطا کیا ہے اس میں برکت ڈال دے؛ اور جو تو نے فیصلہ کر رکھا ہے اس کی تکلیف سے ہمیں بچا- بیشک تو فیصلہ کرتا ہے اور تیرے خلاف فیصلہ نہیں کیا جا سکتا- جس سے تو دوستی لگالے وہ ذلیل نہیں ہوتا اور جس سے تجھے دشمنی ہو جائے وہ کبھی عزت نہیں پا سکتا-اے ہمارے رب تو برکت والا اور بلند و بالا ہے-

##############################
https://www.facebook.com/MMushtaqYusufzai/posts/959439391137452
پچھلے سال کی یہ بات اب بھی درست ہے۔

##############################
https://www.facebook.com/MMushtaqYusufzai/posts/959107274503997
لاک ڈان نہ کرو۔ عالمی ادارۂ صحت کا مشورہ --------------------- میں تو کہتا ہی تھا، لیکن آپ نہیں سنتے تھے۔ لیجیے اب ڈبلیو ایچ او کی ہی سن لیجیے جس نے لاک ڈاؤن نہ کرنے کا مشورہ دیا ہے۔ میں کیوں لاک ڈاؤن کے خلاف ہوں؟ سب سے بڑی وجہ یہ ہے کہ اس کے نتیجے میں زیادہ بڑا شر وجود میں آنے کا غالب امکان ہے۔ لوگوں کی اکثریت کے روزگار اور روٹی کا مسئلہ ہے۔ مزید دلائل یہ ہیں۔  ایک تو لاک ڈاؤن پورے ملک کا آپ کر نہیں سکتے،  دوسرے لاک ڈاؤن زیادہ عرصے تک کر نہیں سکتے،  تیسرے، اس کے نتیجے میں ہوگا یہ کہ متاثرہ افراد مختلف کونوں کھدروں میں بیٹھے ہوں گے لیکن لاک ڈاؤن اٹھتے ہی وہ باہر آجائیں گے اور آپ پھر اسی مقام پر ہوں گے جہاں اس وقت ہیں، اور وہ زیادہ خطرناک صورت ہوگی۔  جو الگ تھلگ بیٹھنا افورڈ کرسکتے ہیں، وہ بے شک الگ تھلگ بیٹھ لیں۔ خود بھی اور بچوں کو بھی گھر میں محفوظ کرلیں۔ لیکن ہمیں ماننا پڑے گا کہ پورا ملک یہ نہیں کرسکتا۔ پھر حل کیا ہے؟ ڈبلیو ایچ او کے مطابق  سواے اس کے کوئی حل نہیں کہ ہر مشتبہ شخص کا ٹسٹ کرو، اس کے متعلق لوگوں کا کرو، ان سب کو، اور مریضوں کو سب سے الگ کرلو۔ یعنی چین کا ماڈل!  ظاہر ہے کہ ہمارے جیسے ملک کےلیے یہ بھی آپشن نہیں ہے، نہ ہی ہم یہ کرسکتے ہیں۔ پھر کیا کریں؟ ہم پھر کہیں گے کہ جتنی احتیاطیں کرسکتے ہیں، ضرور کریں، جتنے گھروں میں بیٹھ سکتے ہیں، ضرور بیٹھیں، جتنی مرتبہ ہاتھ دھو سکتے ہیں، ضرور دھوئیں، جتنوں کے ٹسٹ کرسکتے ہیں، ضرور کریں، ان کے علاوہ بھی جتنی ممکنہ انسانی تدابیر ہیں، ضرور اختیار کریں لیکن یہ سب کچھ کرتے ہوئے اگر اللہ کو بھلادیا تو کچھ بھی نہیں ملے گا۔  اللہ کی طرف لوٹ آؤ، گڑگڑاؤ، فریاد کرو، دعا کرو، بخشش مانگو، معافی مانگو۔ اس کے سوا کوئی راستہ نہیں ہے۔ اللہ ہم سب پر رحم کرے۔ --------------- لاک ڈاؤن کے خلاف ڈبلیو ایچ او کا مشورہ اس لنک پر ملاحظہ کیجیے: https://www.khaleejtimes.com/…/who-advises-against-lockdown…

##############################
https://www.facebook.com/MMushtaqYusufzai/posts/959765991104792
مسلمانوں کے مذہبی عقائد کا مذاق اڑانے والوں کے خلاف ایف آئی آر کٹوائیں۔ ---------------------- اس پوسٹ کا رخ اپنے وکیل شاگردوں اور دوستوں کی طرف ہے۔  فیس بک پر بہت سے لال بجھکڑوں نے توکل، ایمان، نماز، دعا یہاں تک کہ خدا کی ذات کے متعلق بکواس کا سلسلہ شروع کررکھا ہے۔ ان کو نکیل ڈالنا آپ لوگوں کی ذمہ داری ہے۔ مجھے پتہ ہے کہ یہ لال بجھکڑ حوالات میں ایک رات، صرف ایک رات گزار لیں، تو ساری اکڑفوں بھول جائیں گے لیکن صرف حوالات پر اکتفا نہ کریں۔ ان کے خلاف باقاعدہ ایف آئی آر کٹوائیں، شکایت کریں، مقدمہ درج کروائیں۔ سائبر کرائمز کے قانون کے تحت بھی اور مجموعۂ تعزیراتِ پاکستان کی دفعہ 295 الف کے تحت بھی۔ عوام الناس کے فائدے کےلیے بتاتا چلوں کہ 295 الف کا قانون انگریزوں نے 1927ء میں اس وقت بنایا جب بدنامِ زمانہ راج پال ایک بے ہودہ کتاب شائع کرنے کے باوجود سزا سے بچ نکلا۔ اس دفعہ میں قرار دیا گیا ہے کہ جو شخص کسی گروہ کے مذہبی عقائد اور تصورات کا مذاق اڑا کر ان کے مذہبی جذبات مجروح کرتا ہے، اسے دس سال تک قید کے علاوہ جرمانے کی سزا بھی سنائی جاسکتی ہے۔ بسم اللہ کریں۔ اللہ آپ کا حامی و ناصر ہو۔

##############################
https://www.facebook.com/MMushtaqYusufzai/posts/959547981126593
مردان بازار بند ہے۔ صرف سبزی، فروٹس یا گوشت بیچنے والے موجود ہیں یا کریانہ سٹور کھلے ہیں۔

##############################
https://www.facebook.com/MMushtaqYusufzai/posts/961216500959741
آن لائن جماعت پر ہمارے تبصرے اگر بعض لوگوں کےلیے گراں باری خاطر کا باعث بنے ہیں تو وہ یہ یقین کرلیں کہ یہ ہم نے ذوق خامہ فرسائی کی تسکین کےلیے نہیں بلکہ احساس ذمہ داری کی بنا پر کیے اور اسی لیے ہماری راے ہے کہ ہم نے یہ بالکل درست کیا۔ اس کی درستی کےلیے ہم جناب غامدی صاحب ہی کی سند لگارہے ہیں۔

##############################
https://www.facebook.com/MMushtaqYusufzai/posts/961066370974754
غامدی صاحب کا تصورِ اجتہاد ----------------------- کل سے کئی عذرخواہ غامدی صاحب کے "اجتہاد" کی بات کررہے ہیں۔ اس لیے ضروری محسوس ہوا کہ انھیں بتایا جائے کہ غامدی صاحب کا تصور اجتہاد اس اجتہاد سے یکسر مختلف ہے جو فقہی اور اصولی اصطلاح میں اجتہاد کہلاتا ہے۔ یہ فرق سمجھ میں آجائے تو بہت سی الجھنیں خود ختم ہوجائیں گی۔ نوٹ: یہ مضمون ساڑھے تین سال پہلے لکھا گیا تھا اور اسے لکھتے وقت غامدی صاحب کی وہ تحریرات سامنے تھیں جو اس سے بھی کئی برس پہلے لکھی گئی تھیں۔ اگر بعد میں ان کے تصور اجتہاد میں کوئی ارتقا ہوا ہو، تو ضرور بتائیے تاکہ میں اس مضمون میں پیش کی گئی راے پر نظرثانی کرسکوں۔ ------------------------  ایسا مسئلہ جس میں بظاہرقانون خاموش ہو، اصول قانون کی اصطلاح میں Hard Case  کہلاتا ہے۔ مگر ایسے مسئلے میں قانونی حکم کہاں سے اخذ ہوگا، جبکہ بظاہر قانون خاموش ہے؟ Naturalists کا کہنا ہے کہ اس صورت میں فطری عدل کے اصولوں کے مطابق کسی کام کو جائز یا ناجائز ٹھہرایا جائے گا۔ Positivists  کا کہنا ہے کہ اس صورت میں جج اپنی”تربیت یافتہ قانونی صلاحیت“ (Trained Legal Skill)اور ”عدل کے متعلق تمیزکی حس“ (Discretionary Sense of Justice) استعمال کرے گا۔ گویا اس صورت میں ان دونوں مکاتب فکر کا آپس میں طریق کار پر اتفاق ہو جاتا ہے لیکن حقیقت میں بھر بھی اختلاف رہتا ہے کیوں کہ Naturalists کے مطابق حکم پہلے سے موجود ہوتا ہے جسے جج دریافت کرلیتا ہے جبکہ positivists کے نزدیک جج اس موقع پر قانون ساز بن جاتا ہے ۔ یہ بہت اہم فرق ہے جسے نظر انداز نہیں کرنا چاہیے ۔  بہت سے ماہرین قانون جج کی  discretion  کو ماننے سے انکار کرتے ہیں کیوں کہ اس صورت میں جج قانون کا شارح باقی نہیں رہتا بلکہ وہ خود قانون ساز اور شارع کی حیثیت اختیار کرلیتا ہے۔ مایہ ناز ماہر قانون اور فلسفہ قانون کے ایک بڑے ”امام“  Ronald Dworkin  نے مضبوط دلائل سے ثابت کیا ہے کہ عام مقدمات تو ایک طرف ، Hard Cases   میں بھی جج  discretion  کے بجائے”قانون کے قواعد عامہ“  (General Principles of Law) کا استعمال کرتا ہے۔  بعینہ یہی مسئلہ مسلمان اہل علم کے درمیان زیر بحث آیا۔  جناب جاوید احمد غامدی اس سلسلے میں لکھتے ہیں:”اس ]اجتہاد[ کا مطلب یہ ہے کہ قر آن و سنت جن معاملات میں خاموش ہیں ان کے بارے میں عقل و فطرت کی روشنی میں رائے قائم کی جائے۔ یہی اجتہاد کا صحیح مفہوم ہے۔“  تاہم مسئلے کی یہ تعبیر امت مسلمہ کے اہل علم کی غالب اکثریت کے نزدیک صحیح نہیں ہے۔ پروفیسر عمران احسن خان نیازی فقہاء اور اصولیین کے موقف کی وضاحت کرتے ہوئے کہتے ہیں: "Once revelation has come, such laws may only be discovered in the light of revelation, because revelation does not pass them over in silence; it indicates them through general principles." جاوید صاحب کا اجتہاد کے متعلق فقہاے کرام کے موقف سے دو بنیادی امور میں مختلف ہے :  1۔ یہ کہ جاوید صاحب کے برعکس فقہاے کرام یہ مانتے ہی نہیں کہ "عقل و فطرت کی روشنی میں راے قائم کرنا "اجتہاد ہے ؛ بلکہ ان کے نزدیک "شرعی حکم " کو اس کے مآخذ سے مستنبط کرنے کے لیے پوری کوشش صرف کرنے کا نام اجتہاد ہے ؛ اور یہ معلوم حقائق ہیں کہ فقہاے کرام شرعی حکم کے لیے "خطاب الشارع" ضروری سمجھتے ہیں اور یہ کہ ان کے نزدیک اس شرعی حکم کے مآخذ کیا ہیں ؟  2۔ یہ کہ جاوید صاحب نے نص کے فہم اور اس کی تعبیر کو "اجتہاد" کے مفہوم سے خارج کیا ہے جبکہ فقہاے کرام کے نزدیک یہ اجتہاد کا اولین اور بنیادی mode  ہے ۔ کسی بھی اصول فقہ کی کتاب میں "بیان "کے مباحث دیکھے جاسکتے ہیں ۔  اس لیے یہ معاملہ محض لفظی نزاع کا نہیں بلکہ بنیادی تصور کے اختلاف کا ہے ۔  اور باقی رہی ثمرہ کی بات تو صرف اس ایک امر پر غور کریں کہ جاوید صاحب نے "گنتی کے چند احکام" کے علاوہ "باقی سب کچھ" قانون سازوں اور ججز کی discretion  پر چھوڑ دیا ہے جبکہ فقہاے کرام اسی discretion  کو اصول و قواعد کے حدود میں رکھنا چاہتے ہیں ۔ کسی بھی اصول ِ قانون یا فلسفۂ قانون کی کتاب میں discretion  پر بحث ملاحظہ کریں اور دیکھیں کہ بڑے بڑےفلاسفۂ قانون نے اس discretion کو محدود کرنے کے لیے کتنے جتن کیے ہیں اور آپ پھر اس دیو کو آزاد چھوڑ دینا چاہتے ہیں !  اس پہلو سے غامدی صاحب کی فکر میں ایک سخت تناقض بھی پیدا ہوجاتا ہے لیکن اس پر بحث کسی اور وقت کریں گے ۔

##############################
https://www.facebook.com/MMushtaqYusufzai/posts/962684547479603
کیا خوب صورت نعت ہے! اللھم صلّ علی سیّدنا محمد و علی آل سیّدنا محمد و بارِک و سلِّم https://www.youtube.com/watch?v=mwr_q9zvfno

##############################
https://www.facebook.com/MMushtaqYusufzai/posts/962654797482578
ٹرمپ کی تازہ ٹویٹ دیکھی ہے؟ لگتا ہے چین نے امریکا کے ساتھ حساب برابر کرلیا ہے۔ اس لیے امید ہے کہ اس وائرس کا نیا حملہ نہیں ہوگا۔ و لو لا دفع اللہ الناس بعضھم ببعض لفسدت الارض ولکن اللہ ذو فضل علی العالمین۔  البتہ پہلے سے متاثرہ علاقوں سے ابھی مزید پھیلنے کا امکان ہے۔ اللہ ان ممالک پر خصوصی رحم فرمائے جو ان دو بدمست ہاتھیوں کی آپس کی چھیڑ خانی میں ویسے ہی کچلے جارہے ہیں۔

##############################
https://www.facebook.com/MMushtaqYusufzai/posts/963356187412439
"جمعہ و جماعت پر پابندی" کی اشاعت ---------------- اس موضوع پر راقم کی تحریر کو جناب محمد فہد حارث صاحب نے سوفٹ اور ہارڈ دونوں صورتوں میں شائع کرنے کا عزم کیا۔ میرے پاس ان کا شکریہ ادا کرنے کےلیے الفاظ نہیں ہیں۔ اللہ تعالیٰ انھیں بہترین جزا سے نوازے۔ دعا ہے کہ اگر اس تحریر میں پیش کی گئی راے درست ہو تو اللہ تعالیٰ اس کےلیے دلوں میں جگہ پیدا کرے اور اگر غلط ہو تو مجھ پر اس کی غلطی واضح کرکے اس سے رجوع کی توفیق بھی دے اور ہم سب کو اس کے شر سے بچائے۔ پی ڈی ایف درج ذیل لنک سے ڈاؤن لوڈ کی جاسکتی ہے: https://jumpshare.com/v/JOv2SitzsCmS9RZJhWz3#

##############################
https://www.facebook.com/MMushtaqYusufzai/posts/964302200651171
آن لائن جماعت: جناب غامدی صاحب کی خدمت مں بصد ادب و احترام ----------------- سوال بہت سادہ ہے۔ وہ جو کچھ فرمارہے ہیں یہ ان کی اصطلاح میں شریعت ہے یا اجتہاد؟ یہ سوال درج ذیل تین مفروضات سے پھوٹا ہے: (1) جہاں تک میں نے ان کے اصول فقہ سمجھے ہیں، ان کی رو سے تو شریعت اس معاملے میں خاموش ہے۔ (ظاہر ہے کہ قرآن کریم میں، یا جسے وہ سنت کہتے ہیں اس میں تو آن لائن جماعت یا ورچول ریئلٹی کا تو کوئی ذکر نہیں ہے اور ان دو کے علاوہ تو ان کے نزدیک شریعت کا کوئی تیسرا ماخذ ہے ہی نہیں۔)  (2) اسی طرح جب تک میں انھیں پڑھتا تھا، ان کی راے یہ تھی کہ "اجتہاد" اس کا نام ہے کہ قرآن و سنت جس معاملے میں خاموش ہیں ان میں "عقل و فطرت کی روشنی میں" راے قائم کی جائے۔ (3) عقل و فطرت کی رہنمائی میں جو بھی راے قائم کی جائے، چاہے وہ ایسے امور ہوں جنھیں "بدیہیاتِ فطرت" ہی قرار دیا جائے، وہ ان کے نزدیک "شریعت" میں شامل نہیں ہیں۔ اگر ان تین مفروضات میں کوئی مفروضہ غلط ہو، میں نے ان کے موقف کو غلط سمجھا ہو، یا بعد میں ان کے موقف میں تبدیلی آئی ہو، تو بتا دیا جائے؛ لیکن اگر یہ تینوں مفروضات درست ہیں اور قرآن و سنت آن لائن جماعت کے مسئلے پر خاموش ہیں، اس لیے وہ عقل و فطرت کی روشنی میں راے قائم کررہے ہیں؛ تو یہ راے ، خود ان کے تیسرے اصول کی رو سے، خود ان کےلیے، اور ان کے متبعین کےلیے، شریعت کا حکم نہیں ہے۔

##############################
https://www.facebook.com/MMushtaqYusufzai/posts/964274677320590
بعض کتابیں جو پچھلے دنوں تحفتاً موصول ہوئی ہیں۔ --------------- زبدۃ البیان: عام فہم، سلیس اور آسان ترجمۂ قرآن، سید فضل الرحمان صوت القرآن فی حقائق القرآن، محمد یونس خان  کلمہ گو کی تکفیر، ڈاکٹر شریف حاتم العونی کی کتاب کا اردو ترجمہ تصرفات الرسول ﷺ و اثرھا فی اختلاف الفقھاء للاخ الفاضل اسد اللہ بن شیرزمین Medical Ethics by Dr Muhammad Iqbal Khan  ------------ ان میں سے ہر کتاب اس لائق ہے کہ ان پر الگ سے تفصیلی تبصرہ کیا جائے۔ دیکھیے کب توفیق ملتی ہے۔ اللہ تعالیٰ مصنفین کو بھی اجر عظیم دے اور ان کو بھی جنھوں نے ہمیں یہ کتابیں تحفہ کیں۔  ------------- ہم مزید تحفے بھی قبول کرسکتے ہیں۔

##############################
https://www.facebook.com/MMushtaqYusufzai/posts/964302200651171
آن لائن جماعت: جناب غامدی صاحب کی خدمت مں بصد ادب و احترام ----------------- سوال بہت سادہ ہے۔ وہ جو کچھ فرمارہے ہیں یہ ان کی اصطلاح میں شریعت ہے یا اجتہاد؟ یہ سوال درج ذیل تین مفروضات سے پھوٹا ہے: (1) جہاں تک میں نے ان کے اصول فقہ سمجھے ہیں، ان کی رو سے تو شریعت اس معاملے میں خاموش ہے۔ (ظاہر ہے کہ قرآن کریم میں، یا جسے وہ سنت کہتے ہیں اس میں تو آن لائن جماعت یا ورچول ریئلٹی کا تو کوئی ذکر نہیں ہے اور ان دو کے علاوہ تو ان کے نزدیک شریعت کا کوئی تیسرا ماخذ ہے ہی نہیں۔)  (2) اسی طرح جب تک میں انھیں پڑھتا تھا، ان کی راے یہ تھی کہ "اجتہاد" اس کا نام ہے کہ قرآن و سنت جس معاملے میں خاموش ہیں ان میں "عقل و فطرت کی روشنی میں" راے قائم کی جائے۔ (3) عقل و فطرت کی رہنمائی میں جو بھی راے قائم کی جائے، چاہے وہ ایسے امور ہوں جنھیں "بدیہیاتِ فطرت" ہی قرار دیا جائے، وہ ان کے نزدیک "شریعت" میں شامل نہیں ہیں۔ اگر ان تین مفروضات میں کوئی مفروضہ غلط ہو، میں نے ان کے موقف کو غلط سمجھا ہو، یا بعد میں ان کے موقف میں تبدیلی آئی ہو، تو بتا دیا جائے؛ لیکن اگر یہ تینوں مفروضات درست ہیں اور قرآن و سنت آن لائن جماعت کے مسئلے پر خاموش ہیں، اس لیے وہ عقل و فطرت کی روشنی میں راے قائم کررہے ہیں؛ تو یہ راے ، خود ان کے تیسرے اصول کی رو سے، خود ان کےلیے، اور ان کے متبعین کےلیے، شریعت کا حکم نہیں ہے۔

##############################
https://www.facebook.com/MMushtaqYusufzai/posts/964274677320590
بعض کتابیں جو پچھلے دنوں تحفتاً موصول ہوئی ہیں۔ --------------- زبدۃ البیان: عام فہم، سلیس اور آسان ترجمۂ قرآن، سید فضل الرحمان صوت القرآن فی حقائق القرآن، محمد یونس خان  کلمہ گو کی تکفیر، ڈاکٹر شریف حاتم العونی کی کتاب کا اردو ترجمہ تصرفات الرسول ﷺ و اثرھا فی اختلاف الفقھاء للاخ الفاضل اسد اللہ بن شیرزمین Medical Ethics by Dr Muhammad Iqbal Khan  ------------ ان میں سے ہر کتاب اس لائق ہے کہ ان پر الگ سے تفصیلی تبصرہ کیا جائے۔ دیکھیے کب توفیق ملتی ہے۔ اللہ تعالیٰ مصنفین کو بھی اجر عظیم دے اور ان کو بھی جنھوں نے ہمیں یہ کتابیں تحفہ کیں۔  ------------- ہم مزید تحفے بھی قبول کرسکتے ہیں۔

##############################
https://www.facebook.com/MMushtaqYusufzai/posts/964509520630439
کورونا زدہ میت کا خوف یا خدا کا خوف؟ ---------------- ابھی سرکاری ویب سائٹ سے معلوم کیا کہ پاکستان میں اس وقت تک کورونا سے کل 14 افراد وفات پاچکے ہیں۔ کتنے؟ 14 اور وہ بھی کسی ایک جگہ نہیں۔ پورے پاکستان میں، گلگت-بلتستان اور آزاد جموں و کشمیر ملا کر، کل 14۔ اور یہاں سوال کیا کیا جارہا ہے؟ کورونا کے میت کو غسل دیے بغیر دفنایا جاسکتا ہے؟ اور جواب کیا دیا جارہا ہے؟ اگر میت سے کسی اور کو بیماری لگ سکتی ہو تو غسل دیے بغیر بھی دفنایا جاسکتا ہے۔ خدا کا خوف کرو۔ یہ انسان ہیں۔ جانور نہیں۔ ان کے حقوق ہیں۔ سوال کرنا ہے تو یہ کرو کہ کورونا زدہ میت کو غسل دینے میں کیا احتیاطیں کریں؟ غسل دینے والے کو کیسے بچائیں؟ ڈاکٹرز کو جو لباس پہنایا ہے وہی غسل دینے والے کو فراہم کریں؟ یا ڈاکٹرز یا پیرا میڈیکل سٹاف ہی کو غسل دینے کی ذمہ داری دیں؟ یا کوئی اور طریقہ اپنائیں؟ ایسا طریقہ کہ میت کا غسل بھی ہو اور کسی اور کو مسئلہ بھی نہ ہو۔

##############################
https://www.facebook.com/MMushtaqYusufzai/posts/964473443967380
کورونا کے بڑھے ہوئے خوف کا نتیجہ ---------------------- دوستو! بیماریاں آتی ہیں، وبائیں آتی ہیں، لوگ بیمار پڑتے ہیں، مر بھی جاتے ہیں، بیماریاں پھیلتی بھی ہیں، لیکن جس طرح کورونا کی وجہ سے لوگوں کو خوفزدہ کیا گیا ہے، اس نے انسانوں کو انسانوں سے، بلکہ اپنوں سے، اپنے چہیتوں سے، دور بھاگنے پر مجبور کردیا ہے۔ ایک نفسی نفسی کی کیفیت سب پر طاری کی جارہی ہے۔ ذرا کسی نے گلا صاف کیا، یا کسی کو چھینک آئی، یا کھانسی آئی اور دوسرے نے چونک کر اس کی طرف دیکھا، بلکہ دیکھنے سے بھی قبل کئی گز کے فاصلے پر لاشعوری طور پر، غیر ارادی طور پر چھلانگ لگادی!  سیلف آیسولیشن کے فوائد بتا بتا کر لوگوں کو اپنے مریضوں کی دیکھ بھال سے بھی فارغ کیا جارہا ہے۔ دیکھ بھال نہ کریں، کہیں آپ کو ہی نہ لگ جائے! اسے الگ تھلگ رکھیں، تبھی آپ محفوظ رہیں گے۔ مریض ہسپتال پہنچے تو ڈاکٹرز ہاتھ لگاتے ہوئے گھبرائیں۔ ڈاکٹرز کو حفاظتی کٹس دی گئی ہیں یا نہیں، یہ الگ مسئلہ، لیکن ڈاکٹر کا تو کام حتی الامکان مریض کی جان بچانے کےلیے کوشش کرنا ہے۔ یہ درست ہے کہ پہلے وہ خود کو بچائے تو اس کے بعد ہی دوسروں کو بچائے گا لیکن یہ کیا کہ خود کو بچانے کا جذبہ اس قدر حاوی ہوجائے کہ مریض - اللہ معاف کرے - کوئی خارش زدہ کتا محسوس ہو۔  اور اگر ایسے میں مریض کو موت آئے تو اب غسل، کفن، جنازے کی بات ہی نہ کریں۔ غسل کون دے؟ اسے بھی لگ جائے گا! بھئی لگنے دو، وہ غسل دینا چاہتا ہے۔ نہیں، وہ چاہے بھی کہ وہ یہ رسک لے تب بھی ہم اسے رسک نہیں لینے دیں گے کیونکہ وہ تو خودکشی کے درپے ہے لیکن ہم کیوں اپنے لیے خطرہ بڑھائیں؟ کیا وحشت ہے! انسان کو زبردستی خوف دلا دلا کر حد درجے خود غرض بنایا جارہا ہے، اس کی انسانیت کو مارا جارہا ہے۔ دین نے انسان کی اس خود غرضی کو لگام ڈالا تھا لیکن آپ نے دین کو ہی تالے لگوادیے۔ لگ جائیں آن لائن جماعت میں۔ اپنے اپنے کیبن سے۔ کیا ضرورت ہے اکٹھا ہونے کی؟ قانونِ جنگ پڑھاتے ہوئے ہم طلبہ کو بلند انسانی اقدار، ہمت، بہادری، ایثار، قربانی، دوسروں کی جان بچانے کےلیے سب مصیبتیں اپنے سر لینے کے احساسات کا ذکر کرتے تھے، شہادت کے فضائل بتاتے تھے، بہادری کی داستانیں سناتے تھے، code of chivalry کا ذکر کرتے تھے، برستی گولیوں میں کیسے انسان اپنے زخمی ساتھی کو بچانے کےلیے جم جاتا ہے اور بعض اوقات بچانے والے کی جان چلی جاتی ہے اور زخمی بچ جاتا ہے، وغیرہ وغیرہ۔  اب یہ سب کچھ محض افسانہ ہوگیا!  مریض کی عیادت، اس کی تیمارداری، کمزوروں کے حقوق، بے بس کی مدد، قربانی کا جذبہ، رشتوں کی حرمت، پڑوسی کے حقوق، سب کچھ بعد میں۔ سب سے پہلے میں! کتنے لوگ ہیں جو کہتے ہیں کہ ہم ہوں گے تو عبادت کریں گے نا! بھئی، تم نہیں تھے تو کیا اللہ کی عبادت نہیں ہوتی تھی؟ یا تم نہیں ہوگے تو کیا اللہ کی عبادت نہیں ہوگی؟ تم چیز کیا ہو؟  و ان تتولوا یستبدل قوماً غیرکم ، ثم لا یکونوا امثالکم -------------- پس نوشت: میں ہرگز یہ نہیں کہہ رہا کہ احتیاط نہ کریں، احتیاطی تدابیر نہ اختیار کریں۔ ہر گز نہیں۔ احتیاط کریں، ضرور کریں، لیکن نفسیاتی مریض نہ بنیں۔ انسان ہیں تو انسانیت کا مظاہرہ کریں۔ ایثار اور قربانی کا جذبہ نہ ہو تو انسان کیا ہوتا ہے، جانوروں سے بھی بدتر!

##############################
https://www.facebook.com/MMushtaqYusufzai/posts/965110643903660
کیا خدا ہم سے لاتعلق ہے؟ --------------- ایک دوست نے لکھا کہ اتنے ارب کہکشاؤں میں ہماری ملکی وے بس ایک چھوٹی سی کہکشاں ہے، پھر اس میں اتنے ڈھیر سارے ستاروں اور سیاروں میں ہماری زمین ایک چھوٹا سا سیارہ ہے، پھر اس سیارے پر اتنے کروڑ جانداروں میں انسان ہے، تو خدا کو اس انسان کے اچھے یا برے اعمال سے کیا فرق پڑتا ہے کہ وہ اسے تنبیہ کےلیے آفتیں لائے؟ میں سمجھتا ہوں کہ ان کی نیت اچھی ہے اور وہ چاہتے ہیں کہ لوگ "تدبیر" کی طرف آئیں اور ہاتھ پر ہاتھ دھرے بیٹھے نہ رہ جائیں، اور وہ مریض سے نفرت کے بجاے اس کی بہتری کا سوچیں، وغیرہ وغیرہ۔ لیکن (پی کے جیسی فلموں سے ماخوذ) یہ طرزِ استدلال انتہائی خطرناک اور دینی لحاظ سے قطعاً لغو ہے۔ دینی لحاظ سے یہ مسلّم ہے کہ اتنے ارب کہکشاؤں میں ایک ملکی وے کے کروڑہا کروڑ سیاروں میں ایک سیارے کے کروڑہا کروڑ جانداروں میں ایک جاندار کو اللہ نے مخاطب کیا اور اس کی طرف اسی کی جنس میں سے کچھ جانداروں کو میڈیم کے طور پر چن کر اپنی پسند و ناپسند ان کے ذریعے بتادی۔ اس نے یہ بھی بتادیا کہ تم شکر کروگے تو میری جانب سے نعمتوں میں اضافے ہوں گے اور ناشکری کروگے تو میری سزا انتہائی شدید ہے۔ اس نے یہ بھی کہا کہ اللہ تمھیں کوئی خیر دینا چاہے تو کوئی وہ خیر روک نہیں سکتا اور وہ تمھیں کوئی شر پہنچانا چاہے تو اس شر کو تم سے دور کرنے والا کوئی نہیں ہے۔ اس نے یہ بھی بتایا کہ تم مجھے پکارو، میں تمھاری سنتا ہوں۔  اگر ہمارے دوست کے طرزِ استدلال سے یہ نتیجہ اخذ کیا جائے کہ انسان کو تکبر نہیں کرنا چاہیے؛ کیا پدی کیا پدی کا شوربہ؛ تو یہ درست ہے۔ لیکن اگر اس سے یہ نتیجہ اخذ کیا جائے کہ خدا نے مشین چلا کر اس میں کچھ قوانین جاری کردیے ہیں اور اب بس وہ مشین کے بند ہونے تک انتظار کرے گا، مداخلت نہیں کرے گا، یا نہیں کرسکتا، یا اسے نہیں کرنا چاہیے، تو یہ الحاد خدا کے وجود سے صاف انکار سے زیادہ خطرناک ہے۔ ایسے خدا کے ماننے یا نہ ماننے سے کیا فرق پڑتا ہے جس کے متعلق میرا تصور یہ ہو کہ وہ اسباب کا پابند ہے؟ مکرر سن لیجیے کہ atheism سے deism زیادہ خطرناک ہے۔ اب ایک پیغمری دعا سن لیجیے: اللھم انی اعوذ بک من البرص و الجنون و الجذام و من سیئ الاسقام۔ (اے اللہ، میں تیری پناہ مانگتا ہوں برص سے، جنون سے، جذام سے اور تمام بری بیماریوں سے۔) ایک منٹ: اللہ کی پناہ مانگتا ہوں؟ وہ پناہ دے گا، اگر میں مانگوں؟ اگر اس نے مشین چالو کرکے چھوڑ دی ہے تو پھر دعا کا کیا مطلب؟ ایک اور دعا سن لیجیے: اللھم انی اسئلک العفو و العافیۃ فی دینی و دنیای و اھلی و مالی۔ (اے اللہ، میں تیری بخشش اور عافیت مانگتا ہوں اپنے دین کے بارے میں، اپنی دنیا کے بارے میں، اپنے خاندان کے بارے میں اور اپنے مال کے بارے میں۔) اگر یہاں صرف عفو کا ذکر ہوتا تو یار لوگ آخرت سے جوڑ لیتے لیکن اس کے بعد عافیت بھی تو طلب کی گئی ہے۔ جو چیز دی ہی نہ جاسکتی ہو، اسے طلب کیسے کیا جاسکتا ہے؟ اے اللہ ہمیں سیدھی راہ مسلسل دکھاتے رہنا۔ اھدنا الصراط المستقیم۔ ہاں، یا اللہ، ہماری سنتے رہنا، قبول کرتے رہنا، ہمیں معاف کرتے رہنا، ہمیں شر سے بچاتے رہنا، ہمیں خیر دیتے رہنا، ہمیں اپنی پناہ میں لیتے رہنا، ہمارے لیے ظاہری اسباب و علل کے سلسلے میں مداخلت کرتے رہنا کہ تو ہر چیز پر قادر ہے اور ہم تیرے عاجز بندے ہیں۔

##############################
https://www.facebook.com/MMushtaqYusufzai/posts/966499400431451
پاکستان میں اب تک  27000 افراد کا ٹسٹ کیا گیا۔  کورونا متاثرین کی تعداد 2000 نکلی  جبکہ 25000 افراد کا ٹسٹ نیگیٹو آیا ہے۔پاکستان میں اب تک  27000 افراد کا ٹسٹ کیا گیا۔  کورونا متاثرین کی تعداد 2000 نکلی  جبکہ 25000 افراد کا ٹسٹ نیگیٹو آیا ہے۔

##############################
https://www.facebook.com/MMushtaqYusufzai/posts/966377837110274
کورونا کے خوف نے عدالت کو دستوری تقاضے اور حقوق بھلادیے! -------------------- اسلام آباد ہائی کورٹ نے ایران میں پھنسے ہوئے زائرین کو واپس لانے کی درخواست مسترد کرتے ہوئے اسے "پالیسی" کا معاملہ قرار دیا۔ حیرت ہے کہ فاضل چیف جسٹس صاحب کو یہ یاد ہی نہیں رہا کہ اپنے ملک واپسی ہر شہری کا بنیادی حق ہے جس سے اسے محروم نہیں رکھا جاسکتا اور یہ بات سپریم کورٹ نے میاں نواز شریف کی واپسی کے متعلق کیس میں صراحت سے کہی ہوئی ہے۔ اگر ان زائرین سے کورونا کا خدشہ ہے تو انھیں قرنطینہ میں رکھیے، کچھ اور بندوبست کریں لیکن انھیں وطن واپسی سے آپ کیسے روک سکتے ہیں جبکہ ان کے ویزے بھی ختم ہوچکے ہیں؟ --------------- 

##############################
https://www.facebook.com/MMushtaqYusufzai/posts/967074047040653
مجھے تبلیغی جماعت اور ہر اس گروہ سے، جو دین کےلیے کام کرتا ہے، پیار ہے، چاہے مجھے ان کے فہم یا منہج سے کتنا ہی اختلاف ہو۔مجھے تبلیغی جماعت اور ہر اس گروہ سے، جو دین کےلیے کام کرتا ہے، پیار ہے، چاہے مجھے ان کے فہم یا منہج سے کتنا ہی اختلاف ہو۔

##############################
https://web.facebook.com/MMushtaqYusufzai/posts/968860210195370
یورپی کونسل کے فتوی کا بنیادی مسئلہ ---------------- دوستوں نے اس تازہ فتوے پر راے مانگی ہے۔ احقر کی راے معلوم و معروف ہے۔ مزید کیا تبصرہ کروں؟ ایک بنیادی بات سن لیجیے۔ فقہ الاقلیات کے نام پر جو سلسلہ شروع ہوا، اس کی بنیاد اس اصول پر رکھی گئی کہ مغرب میں رہنے والے ہی جانتے ہیں کہ ان کو وہاں کیا حالات درپیش ہیں؟ صاحب البیت ادری بما فیہ۔ چنانچہ مسلمان ممالک کے علماے کرام سے کہا گیا کہ آپ اسے "فقہ الرخص" نہ سمجھیں، آپ کے مسائل الگ اور ہمارے الگ ہیں۔  لیکن جب ایک دفعہ ان کی "فقہ" وجود میں آنے لگی تو اس کے بعد وہی باتیں مسلمان ممالک کے علماے کرام سے بھی منوانے کی کوششیں شروع ہوگئیں۔ بھائیو! کسی اصول کو تو مان لو۔ جب یہاں کے علماے کرام آپ کے حالات کی مناسبت سے فتوی نہیں دے سکتے تو آپ اپنا فتوی یہاں کے علماے کرام سے منوانے کی کوشش بھی نہ کریں نا۔ باقی جہاں تک اصولی سوال ہے تو اس فتوے میں، ان کے دیگر فتاوی کی طرح، اصل مسئلہ یہ ہے کہ اصولوں کا ملغوبہ بنادیا گیا ہے، یہ سوچے بغیر کہ یہ اصول آپس میں ہم آہنگ ہیں بھی یا نہیں۔ تھوڑے کہے کو کافی سمجھیے۔

##############################
https://web.facebook.com/MMushtaqYusufzai/posts/968780156870042
شریعہ اکیڈمی نے علماے کرام کےلیے خصوصی آن لائن قانون آگاہی کورس کا ارادہ کیا ہے۔ خواہش مند احباب درج ذیل لنک پر تفصیلات ملاحظہ کرسکتے ہیں۔ https://docs.google.com/…/1FAIpQLSerTfAbbSiwR9jtQ…/viewform…

##############################
https://web.facebook.com/MMushtaqYusufzai/posts/969679213446803
کورونا کہیں آپ کو کشمیر بھلا نہ دے! ------------- بدھ، یکم اپریل، کو بھارت نے ڈومیسائل کے نئے ضابطے کا اجرا کیا ہے جس کی رو سے غیر کشمیریوں کےلیے بھی یہ حق مان لیا گیا ہے کہ - بعض شرائط پوری کرنے پر - وہ کشمیر کا ڈومیسائل بنواسکیں۔ یوں اس نے غیر کشمیریوں کےلیے کشمیر میں مستقل رہائش اور آبادکاری کا راستہ کھول دیا ہے۔  یاد رہے کہ پچھلے سال 5 اگست کو بھارت نے اپنے دستور کی دفعہ 370 اور 35 اے کا خاتمہ کرکے کشمیر کی خصوصی دستوری حیثیت ختم کرلی تھی۔ یہ اس کے بعد کا دوسرا قدم ہے۔ بین الاقوامی قانون کی رو سے یہ جنگی جرم ہے کیونکہ مقبوضہ علاقے کی جغرافیائی اور آبادیاتی تناسب کو تبدیل کرنے کا اختیار قابض طاقت کو حاصل نہیں ہے لیکن اسرائیل نے فلسطین میں یہودی بستیاں بسا کر اس جرم کا ارتکاب بارہا کیا ہے اور اب بھارت اس کے نقش قدم پر جارہا ہے۔ ضرورت اس امر کی ہے کہ پاکستان اس معاملے کے خلاف "کشمیریوں کے خلاف جنگی جرم" اور "پاکستان کے خلاف جنگی اقدام" دونوں پہلوؤں سے آواز اٹھائے۔  مجھے معلوم ہے کہ بہت سے لال بجھکڑ جنگ سے ڈراوا دیں گے اور اس ڈراوے پر کورونا کے ڈراوے کا اضافہ بھی کریں گے لیکن جب دشمن کورونا کے حملے کے باوجود جنگی اقدام سے باز نہیں آرہا تو ہم کیوں اس جنگی اقدام کے خلاف دفاعی کارروائی سے باز آئیں؟ یاد رکھیے:  پاکستان نے اگر اس وقت اس مسئلے کو بین الاقوامی فورمز پر نہیں اٹھایا تو پھر اس کے ہاتھ کچھ باقی نہیں بچے گا اور یہ اسی طرح کی مجرمانہ غفلت ہوگی جس کا ارتکاب فلسطین میں یہودی آبادکاری پر عرب ریاستیں مسلسل کرتی آرہی ہیں۔

##############################
https://web.facebook.com/MMushtaqYusufzai/posts/969482083466516
جمعہ کو ضروری سمجھ لیں تو حفاظتی اقدامات کی تدبیر بھی سوچ لی جاسکتی ہے۔ یہ بات ہم نے دو ہفتے قبل واضح کرنے کی کوشش کی لیکن اس وقت تو سب کا زور اس بات پر تھا کہ مفتیانِ کرام کسی طرح جمعہ کی فوری اور کلی پابندی کا فتوی دیں۔ جب ہم نے ریاست کو یاد دلانا چاہا کہ دستور کی رو سے اس کی ذمہ داری ہے کہ وہ مسلمانوں کو انفرادی اور اجتماعی دونوں دائروں میں اسلام کے مطابق زندگی بسر کرنے کا اہل بنائے، تو کئی لوگوں نے اسے محض "معاشرتی و مذہبی جذبات و احساسات" کی ترجمانی فرض کیا۔ اچھی طرح نوٹ کرلیں کہ یہ محض جذباتی امر نہیں بلکہ ریاست کی دستوری ذمہ داری ہے۔ یہ بھی دیکھ لیجیے کہ یہاں کے اہل علم اور عوام دونوں نے جمعہ کے متعلق حساسیت کا اظہار کیا تو ریاست نے کچھ تدبیر کا بھی سوچ لیا، ورنہ کئی لوگ پوچھ رہے تھے کہ یہاں کے مسلمان کیا باقی دنیا سے الگ ترکیب رکھتے ہیں کہ عرب ممالک میں تمام مساجد میں جمعہ اور جماعت پر پابندی لگ سکتی ہے لیکن یہاں نہیں؟ اس سوال کا جواب ہے کہ جی ہاں۔ پچھلے ڈیڑھ سو سال کی تاریخ یہی بتارہی ہے کہ اس خطے کے لوگوں نے، اپنی تمام تر عملی کمزوریوں کے باوجود، دین کو اب بھی اولین ترجیح سمجھا ہے۔ و للہ الحمد۔  --------------- اس کے بعد کا سوال البتہ یہ رہتا ہے کہ یہ کام کمشنر صاحب کے کرنے کا تھا یا عوام کے منتخب نمائندوں کا؟

##############################
https://www.facebook.com/MMushtaqYusufzai/posts/1019755345105856
میرے عزیز طلبہ! --------------- کل تقریباً تین مہینوں کے بعد ایل ایل بی کے طلبہ کے ساتھ آن لائن کلاس کے ذریعے رابطہ ہوا اور سچی بات یہ ہے کہ طلبہ کے چہرے دیکھ کر، ان کی گفتگو سن کر، ان کے ساتھ گپ شپ کرکے، کچھ لطیفے شیئر کرکے، اور کچھ کام کی باتیں کرکے، بے حد سکون ملا۔ یوں لگا جیسے پچھلے تین مہینوں سے وجود میں کوئی خلا تھا جو اب کسی حد تک پر ہوا۔ آن لائن کلاسز کے مسائل بھی ہیں۔ دور دراز کے علاقوں میں سگنلز کا مسئلہ سب سے بڑا ہے۔ آدھی کلاس شریک بھی نہیں ہوسکی۔ ان مسائل کو فوری طور پر دیکھنے کی ضرورت ہے، لیکن جو طلبہ شریک ہوئے ان کے کھلتے چہروں کو دیکھ کر جو خوشی ملی، جو سکون ملا، اسے الفاظ میں بیان نہیں کیا جاسکتا۔ طلبہ سے ملاقات، ان کے سوالات کا سامنا، ان کے ذہنوں (اور روح) کو جھنجھوڑنا، خود ان کی بات سن پر اپنی بات پر نظرثانی کرنا، یہ ہم اساتذہ کےلیے کتنا ضروری ہے؟ شاید مادی غذا سے بھی زیادہ۔ میرے عزیز طلبہ! اللہ آپ سب کو سلامت رکھے، محفوظ رکھے، خوش رکھے۔ آپ کی وجہ سے ہماری زندگی کو کچھ معنی ملا ہے، کچھ مقصد ملا ہے، کچھ فائدہ ملا ہے۔ آپ نہ ہوتے تو ہم نہ ہوتے۔

##############################
https://www.facebook.com/MMushtaqYusufzai/posts/1019234808491243
حضرت عمر بن عبد العزیز کے مزار کے متعلق "تحقیق" ---------------------- "ہم سب" کے عثمان قاضی صاحب کی "تحقیق" پڑھی اور بالکل بھی اطمینان نہیں ہوسکا حالانکہ اللہ گواہ ہے کہ میری شدید ترین خواہش تھی کہ یقین نہ سہی ظن ہی ہوجائے کہ یہ حادثہ نہیں ہوا۔  عدم اطمینان کی کئی وجوہات ہیں: سب سے پہلے خود صاحب تحریر قطعاً ناقابل اعتماد راوی ہیں۔ وہ میری فرینڈ لسٹ میں نہیں ہیں لیکن کئی دیگر دوستوں کی وال پر مختلف اوقات میں ان سے تھوڑی بہت بحث ہوتی رہی ہے اور ان مواقع پر صاف معلوم ہوا کہ وہ اپنی پسند کے خیال کو تاریخی حقیقت کے طور پر پیش کرنے میں ید طولیٰ رکھتے ہیں اور اتنے اعتماد سے اتنی غلط بات ایسے دھڑلے سے کہہ دیتے ہیں کہ انجان آدمی تو فوراً ہی ایمان لے آئے لیکن جسے تھوڑی سی تحقیق کی عادت ہو وہ فوراً جان جاتا ہے کہ یہ جو بات وہ کررہے ہیں وہ روایت نہیں تخیّل کی کارفرمائی ہے اور، ماشاءاللہ، ان کے تخیّل کی پرواز بہت بلند ہے۔ دوسری بات یہ کہ مضمون کی ابتدا میں ہی وہ اپنے تعصب، جانب داری اور پوزیشن کا اظہار کرجاتے ہیں اور ابتدائی دو پیراگراف پڑھنے کے بعد باقی مضمون پڑھے بغیر بھی بتایا جاسکتا تھا کہ وہ ثابت کیا کرنا چاہتے ہیں۔ تیسری بات یہ ہے کہ وہ خبرواحد پیش کررہے ہیں اور اس خبر کے راوی بھی مجہول ہی ہیں۔ کیا انتہائی آسان بات یہ نہیں تھی کہ "امیہ چوک" اور "عباسی چوک" کا نام رکھنے والی اسد حکومت کی جانب سے چند گنے چنے صحافیوں کو ہی ایک وزٹ کروالیا جاتا؟ بات ہی ختم ہوجاتی۔ سارا پروپیگنڈا یک دم ختم ہوجاتا۔ جو تصویریں وہ شیئر کررہے ہیں ان کے متعلق کیسے کہا جاسکتا ہے کہ یہ تازہ ہیں؟ اور اگر ہیں بھی تو یہ کیسے کہا جاسکتا ہے کہ قبر اکھیڑنے کے بعد قبر دوبارہ برابر نہیں کی گئی ہوگی؟ آخر فاضل مضمون نگار اور "محقق" کی ممدوح حکومت اس معاملے میں اتنی عدم دلچسپی کا اظہار کیوں کررہی ہے؟ -------------- پس نوشت: مکرر عرض ہے کہ میری شدید ترین خواہش ہے کہ سیدنا عمر بن عبد العزیز کی قبر کی بے حرمتی کی خبر جھوٹی ہو لیکن یہ مضمون، یہ "تحقیق" اور یہ "عینی شہادت" ہر گز قابل اطمینان نہیں۔

##############################
https://www.facebook.com/MMushtaqYusufzai/posts/1021149101633147
عدت کے "فوائد"، مقاصد اور حکمتیں --------------- جناب ڈاکٹر عرفان شہزاد صاحب نے اس موضوع پر مزید لکھا ہے۔ اسے پڑھنے کے بعد چند مزید نکات پیش خدمت ہیں۔ --------------- سورۃ الطلاق کی آیت میں "ان ارتبتم" کے متعلق مولانا اصلاحی کی تاویل کی غلطی بعد میں واضح کریں گے، ان شاء اللہ۔ اس وقت میں اس پر اس لیے گفتگو نہیں کرنا چاہتا کہ اصل نکتہ نظر سے اوجھل ہوجائے گا۔ اصل نکتہ یہ ہے کہ اسے آپ فائدہ کہیں، یا ثانوی مقصد قرار دیں، یا عظیم حکمت کہیں، یہ بہرحال "متن قرآن" سے ہی ثابت ہے۔ اس لیے سوال یہ کہ اس فائدے، مقصد یا عظیم حکمت کو آپ کیوں کھو دینا چاہتے ہیں؟ اس سے تو ہمیں انکار نہیں کہ عدت کا ایک بڑا فائدہ استبراء رحم ہے؛ ہمارا انکار اسے مقصدِ وحید ماننے سے ہے۔ بہرحال یہ بات خوش آئند ہے کہ آپ نے "متن قرآن" سے عدت کا (ثانوی ہی سہی) ایک اور فائدہ، مقصد یا حکمت مان تو لیا ہے۔ اس سوال کی کوئی اہمیت نہیں کہ اس فائدے، مقصد یا حکمت کا اس صورت میں کیوں خیال نہیں رکھا گیا جب دخول سے پہلے طلاق ہوجائے کیونکہ انسانی عقل چاہے تو دخول سے قبل طلاق کی صورت میں عدت کے نہ ہونے کے بہت سے فوائد، مقاصد اور حکمتوں کا ادراک کرسکتی ہے۔ اصل یہ ہے کہ دخول سے پہلے طلاق کی صورت میں عدت نہیں ہے؛ دخول کے بعد طلاق کی صورت میں عدت ہے؛ حکمتیں اور فوائد دونوں صورتوں میں بادنی تامل معلوم ہوسکتے ہیں۔ ویسے قبل الدخول عدت نہ ہونے کا ذکر قرآن نے صرف طلاق ہی کی صورت میں کیا ہے۔ واضح رہے کہ ہم قبل الدخول وفات کی صورت میں بھی عدت کے قائل ہیں کیونکہ عدتِ وفات کے متعلق قرآن کی آیات عام ہیں اور عموم میں قبل الدخول اور بعد الدخول دونوں صورتیں شامل ہیں۔ محض قیاس سے قرآن کے عام کی تخصیص نہیں کی جاسکتی، بالخصوص جبکہ وہ قیاس مع الفارق ہو۔ (بیوہ اور مطلقہ میں فروق اور دونوں کی عدت میں فروق، مع دونوں کی عدت کے مقاصد اور حکمتوں میں فروق کے، بادنی تامل معلوم ہوسکتے ہیں۔) اس سے آگے کا سوال البتہ یہ ہوسکتا ہے، اور ہونا چاہیے کہ اگر عدت کا مقصدِ وحید، یا اصل مقصد، یا اصل علت یہ معلوم کرنا تھا کہ عورت حاملہ ہے یا نہیں اور اگر یہ علم اب حمل ٹسٹ سے یقینی طور پر ہوسکتا ہے اور اس وجہ سے حمل ٹسٹ سے حمل کا نہ ہونا معلوم ہوجائے تو عدت نہیں ہوگی، تو حمل کے ہونے یا نہ ہونے سے کیا فرق پڑتا ہے؟ یا حاملہ عورت ہی کو عدت کیوں گزارنی چاہیے اور اس سے پہلے شادی نہیں کرنی چاہیے؟ کیا اس لیے کہ پرانے دور میں اس صورت میں اختلاطِ نسب کا اندیشہ تھا؟ اب تو وہ اندیشہ ڈی این اے ٹسٹ کے ذریعے بھی یقینی طور پر ختم کیا جاسکتا ہے۔ تو کیا عدت اس صورت میں بھی نہیں ہوگی جب عورت حاملہ ہو لیکن ڈی این اے ٹسٹ سے معلوم ہوجائے کہ بچہ فلاں کا ہے؟ اگر آپ بچے کے خرچے، تربیت یا دیگر مسائل کا سوچ رہے ہیں، یا خاتون کے جسمانی یا نفسیاتی مسائل کا، تو ان کا حل بھی ذرا سی کوشش سے معلوم ہوسکتا ہے۔ تو کیا ان مسائل کے حل کے بعد عدت کی مکمل چھٹی ہوجائے گی چاہے عورت حاملہ ہو یا نہ ہو؟ ------- نوٹ: مقصد، فائدہ اور علت کی بحث میں مکتب فراہی کن اصولی غلطیوں کا ارتکاب کررہا ہے؟ اس پر کسی اور وقت تفصیل سے گفتگو کریں گے، ان شاء اللہ۔ اس وقت بحث کو کسی اور طرف لے جانے سے بچانا مناسب ہے۔ ------- نشر مکرر

##############################
https://www.facebook.com/MMushtaqYusufzai/posts/1022844944796896
"کیا پتہ کسی اور نے اغوا کیا ہو!" بھولے بادشاہو، کسی عام آدمی سے پوچھو کہ جب نام نہ لیا جاسکے تو اغوا کنندہ کون ہوتا ہے؟"کیا پتہ کسی اور نے اغوا کیا ہو!" بھولے بادشاہو، کسی عام آدمی سے پوچھو کہ جب نام نہ لیا جاسکے تو اغوا کنندہ کون ہوتا ہے؟

##############################
https://www.facebook.com/MMushtaqYusufzai/posts/1022736738141050
ڈاکٹر حافظ طاہر اسلام عسکری صاحب کا اغوا ------------------------ جی ہاں۔ یہ اغوا ہے۔ اسے گمشدگی نہ کہیں۔  مکرر سنیں۔ یہ اغوا ہے، خواہ اس کا ارتکاب کوئی "حساس ادارہ" کرے۔ ایک دفعہ پھر سن لیجیے کہ یہ اغوا ہے، خواہ اس کا ارتکاب "قومی مفاد" کے نام پر کیا جائے۔ قانون کی رو سے یہ اغوا ہے۔ اسے اغوا ہی کہیں۔ کوئی جواز، کوئی ایمرجنسی، کوئی مجبوری اس اغوا کو جائز نہیں قرار دیتی۔ قانون بالکل واضح ہے۔ اپنے دستور کی دفعہ 5 پڑھ لیجیے۔ کسی بھی شخص کے خلاف کسی بھی قسم کا اقدام قانون کی سند کے بغیر جائز نہیں ہے۔ کسی شخص کو کسی فعل سے نہیں کوئی شخص نہیں روک سکتا جب تک اس شخص کو قانون نے یہ اختیار نہ دیا ہو کہ وہ کسی کو اس فعل سے روکے۔ کسی شخص کو کسی فعل پر کوئی شخص مجبور نہیں کر سکتا جب تک اس شخص کو قانون نے یہ اختیار نہ دیا ہو کہ وہ کسی کو اس فعل پر مجبور کرے۔ دستور میں بنیادی حقوق کا باب پڑھ لیجیے۔ دفعہ 8 نے تصریح کی ہے کہ ان حقوق سے متصادم اگر کوئی قانون بھی ہو تو اس کی کوئی حیثیت نہیں ہے۔ وہ قانون ہی قانون نہیں ہے۔ دفعہ 10 میں کسی کو قید کرنے کے اختیار کے متعلق تفصیل دی گئی ہے اور یہ بنیادی حقوق کی سب سے زیادہ تفصیلی دفعہ ہے۔ دیگر امور کے علاوہ اس میں تصریح کی گئی ہے کہ کسی گرفتار شدہ شخص کو 24 گھنٹوں سے زیادہ زیر حراست نہیں رکھا جاسکتا جب تک عدالت سے اس کی منظوری نہ لی جائے۔  یہ اور دیگر قوانین کسی بھی صورت کسی بھی شخص یا ادارے کےلیے گنجائش نہیں چھوڑتے کہ وہ کسی بھی شخص کو، جی ہاں کسی بھی شخص کو - یعنی خواہ وہ واقعتاً دہشت گرد ہی کیوں نہ ہو - اس طرح گمشدہ کردے۔  کچھ عرصہ قبل بعض بلاگرز کو گمشدہ کیا گیا تھا۔ ان بلاگرز پر دیگر الزامات کے علاوہ توہینِ مذہب کے الزامات بھی تھے۔ اس وقت بھی میں نے لکھا تھا کہ الزامات کتنے ہی سنگین ہوں، کارروائی قانون کے مطابق ہونی ضروری ہے اور قانون میں گمشدہ کرنے کی اجازت نہیں ہے۔ اس لیے جو دوست کہہ رہے ہیں کہ حافظ صاحب تو بہت شائستہ مزاج کے اور شریف النفس آدمی ہیں، ان کی خدمت میں عرض ہے کہ اگر وہ ایسے نہ ہوتے تب بھی ان کا گمشدہ کرنا قطعاً ناجائز ہوتا۔ اسی طرح جو دوست کہہ رہے ہیں کہ کچھ عرصہ قبل ان کے بھائی کو  بھی اٹھا لیا گیا تھا اور پھر وہ بہ خیریت واپس آئے، ان کی خدمت میں بھی عرض ہے کہ اس کے باوجود ان کے بھائی کا اٹھایا جانا غیرقانونی تھا، اور اب یہ بھی ٖغیرقانونی ہے۔ مکرر سن لیجیے۔  کسی بھی ادارے کو قومی مفاد یا کسی بھی عنوان سے کسی بھی شخص کو اس طرح اغوا کرنے کی اجازت نہیں ہے۔ آئیے اس ایک نکتے پر متفق ہوجائیں۔ جس پر جو بھی الزام ہے، جس سے جو بھی تفتیش کرنی ہے، دستور اور قانون کے مطابق کریں اور دستور اور قانون کی حدود کے اندر رہ کریں۔ آئیں۔ اس لاقانونیت اور بدمعاشی کے خلاف متحد ہوجائیں۔

##############################
https://www.facebook.com/MMushtaqYusufzai/posts/1023604664720924
ہندو اداکار نے خود کشی کی۔ ---------------- دکھ ہوا۔  کوئی بھی شخص مسلمان ہوئے بغیر، گناہوں کی زندگی بسر کرکے، عین جوانی کی عمر میں،  خود کشی کرکے مرے،  تو دکھ تو ہونا ہی چاہیے۔ کاش خود کشی نہ کرتا،  کاش توبہ کرلیتا، کاش مسلمان ہوجاتا۔ اب تو بظاہر ابدی جہنم کا مستحق ہوگیا۔ میں اس کےلیے مغفرت کی دعا نہیں کرسکتا کیونکہ اس کےلیے مغفرت کی دعا کا مطلب یہ ہے  کہ کوئی شخص مسلمان ہوئے بغیر بھی، گناہوں میں لتھڑ کر بھی، اور پھر حرام موت مر کر بھی، حق پر ہوسکتا ہے۔ میں اگر ایسا فرض کرلوں تو میرا اپنا ایمان ضائع ہوجاتا ہے کیونکہ میرا قرآن کے اس اعلان پر ایمان ہے کہ حق صرف اور صرف اسلام ہے۔ ہاں، اللہ کے ہاں اگر اس کےلیے کچھ تخفیف ہو، کچھ الاؤنس ہو، کچھ گنجائش ہو، تو اللہ سے زیادہ رحم والا کون ہے؟ ہر پیغمبر نے مغفرت کی دعا صرف مومنوں کےلیے کی ہے۔ ابراہیم علیہ السلام اور عیسی علیہ السلام نے کفار کےلیے مغفرت کی دعا نہیں کی بلکہ ان کا معاملہ اللہ کے سپرد کیا، چنانچہ میں بھی اس شخص کا معاملہ اللہ پر چھوڑ دیتا ہوں۔ البتہ اسے برا کہنے سے اگر کسی کو دکھ ہوتا ہو، تو میں اسے برا نہیں کہوں گا کیونکہ رسول اللہ ﷺ نے مرے ہوؤں کو یوں یاد کرنے سے روکا ہے جس سے زندوں کو تکلیف ہوتی ہو، لیکن  لوگوں کو یہ ضرور یاد دلانا چاہوں گا  کہ اس کے انجام سے عبرت پکڑو، اپنے انجام کی فکر کرو، دنیا کی چکاچوند تمھیں غافل نہ کردے، اصل کامیابی آخرت کی ہے، اصل ناکامی بھی آخرت کی ہے، اور  دل کا اطمینان صرف اللہ کی یاد میں ہے۔

##############################
https://www.facebook.com/MMushtaqYusufzai/posts/1023587394722651
مجھے اعتراض  دفاعی بجٹ کی مقدار پر نہیں،  اس کے استعمال پر ہے۔مجھے اعتراض  دفاعی بجٹ کی مقدار پر نہیں،  اس کے استعمال پر ہے۔

##############################
https://www.facebook.com/MMushtaqYusufzai/posts/1024891121258945
کورونا کا تازہ ترین فائدہ ---------------- کچھ عرصہ قبل کورونا کے فوائد پر ایک مختصر پوسٹ لکھی تھی۔ اس کے بعد کورونا کے مزید کئی فوائد سامنے آئے ہیں۔ اس لیے فرصت ملنے پر ان مزید فوائد کا تذکرہ کروں گا، ان شاء اللہ، لیکن ایک فوری فائدہ تو نوٹ کرلیں۔ ایف سی کالج نے ہودبھائی کو فارغ کردیا ہے کیونکہ کورونا کی وجہ سے فالتو عملے کو نکالنا پڑ رہا ہے۔ -------------- پس نوشت: اب جبکہ وہ بالکل ہی فارغ ہیں تو امید ہے کہ ارطغرل پر جلد ہی کالموں کی باقاعدہ سیریز بھی لکھ سکیں گے۔ نیز دفاعی تجزیہ نگار اور ماہر سماجیات تو وہ پہلے ہی سے تھے، ہوسکتا ہے کہ اب کچھ ایجاد ویجاد بھی کر گزریں۔

##############################
https://www.facebook.com/MMushtaqYusufzai/posts/1024883494593041
فدک کا مسئلہ اجتہادی تھا اور اس میں درست راے حضرات شیخین رضی اللہ عنھما ہی کی تھی۔ --------------------- اجتہادی مسئلے کا یہ مطلب نہیں کہ ہر راے درست ہے۔ درست کوئی ایک راے ہی ہوتی ہے لیکن وہ راے ہے کون سی، اس کا علم صرف اللہ کو ہوتا ہے۔  مجتہد کے علم کی حد تک وہی راے درست ہوتی ہے جس تک اسے اس کا اجتہاد پہنچادے۔  جو مجتہد نہیں ہے، وہ مجتہدین کے اختلاف میں حسن ظن سب کے متعلق رکھے گا لیکن جس مجتہد کی وہ اتباع کرتا ہے، اس کےلیے درست راے وہی ہے۔  اہل سنت نے بالعموم یہ موقف اختیار کیا ہے کہ اس باب میں حضرات شیخین رضی اللہ عنھما ہی کی راے درست تھی۔  سیدہ کائنات اور مولا علی رضی اللہ عنھما کے بارے میں البتہ ہم ہرگز یہ گمان نہیں رکھ سکتے کہ انھوں نے لالچ کی بنا پر یہ راے قائم کی۔ نہیں، بلکہ یہ ان کا اجتہاد تھا۔  اس اجتہادی اختلاف میں نافذ وہی راے ہوئی جسے حکم حاکم کی حیثیت حاصل ہوگئی کیونکہ قضاء القاضی فی المجتھدات نافذ اور قضاء القاضی یرفع الخلاف۔ و اللہ اعلم! -------------- نشر مکرر

##############################
https://www.facebook.com/MMushtaqYusufzai/posts/1025983044483086
یہ ہیں رسیدیں، جناب والا! ------------------- جسٹس قاضی فائز عیسیٰ صاحب کی اہلیہ نے عدالت میں جائیداد اور ذرائع آمدن کی تفصیلات جمع کرالیں اور عدالت نے صراحت کے ساتھ کہہ دیا کہ وہ مطمئن ہے۔ ففتھ جنریشن وار فیئر کے گوریلوں اور پرائے شگون میں اپنی ناک کٹوانے کے شوقین یوتھیوں کو اب کچھ اور سوچنا ہوگا کیونکہ ان کے پروپیگنڈے کے غبارے سے تو ہوا نکل گئی۔ اور ہاں، نون غنوں سے بھی کہیے کہ رسیدیں یوں پیش کی جاتی ہیں۔ مجھ سے پوچھیں تو یہ قاضی صاحب کے خلاف ریفرنس کےلیے انگریزی محاورے کے مطابق last nail in the coffin ہے۔  اب ریفرنس بنانے والوں کو آیت الکرسی کا ورد شروع کرلینا چاہیے۔ ------------------ 

##############################
https://www.facebook.com/MMushtaqYusufzai/posts/1025978887816835
سلامتی کونسل میں بھارت کی غیر مستقل رکنیت ----------------- سلامتی کونسل کے پانچ ارکان تو مستقل ہیں جو ویٹو کا اختیار بھی رکھتے ہیں۔ اس کے علاوہ دس غیر مستقل ارکان کا انتخاب جنرل اسمبلی دو سال کےلیے کرتی ہے۔ انھی میں ایک سیٹ اب بھارت کو ملی ہے اور بلا مقابلہ ملی ہے۔ سوال یہ ہے کہ پاکستان نے بھارت کی مخالفت کیوں نہیں کی؟ بالخصوص کشمیر کے ساتھ پچھلے اگست سے جو کچھ بھارت نے کیا، اس کے بعد پاکستان کو اس معاملے پر اب تک اچھی خاصی لابنگ کرنی چاہیے تھی۔ پاکستان نے بھارت کو اس طرح واک اوور کیوں دیا؟ اس کا جواب یہ ہے کہ ہمارے پالیسی میکرز اس وقت ججز کے اہل خانہ کی جائیدادوں کے متعلق جاسوسی کرنے میں لگے ہوئے ہیں اور انھیں اس غیر ضروری سوال پر بحث کی فرصت نہیں ہے۔
