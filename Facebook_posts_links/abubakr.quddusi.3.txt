
##############################
https://web.facebook.com/abubakr.quddusi.3/posts/2470620129663963?comment_tracking=%7B%22tn%22%3A%22O%22%7D
میں ایک "پیپلیا " تھا - ابوبکر قدوسی  ................. دوستو ! ضروری تو نہیں کہ بندہ ضرور ہی پیپلیا ہو یوتھیا ہو یا نمونیا ہو ..یار بندہ کوئی معقول انسان بھی تو ہو سکتا ہے ہاں کوئی دیانت دار شریف ..کوئی سچ بولنے والا بھی تو ؟؟؟؟ بھٹو دور ایک سویلین آمریت تھی ، مخالفین پر عرصۂ حیات تنگ اور تذلیل اس پر مستزاد - کبھی اس دور کے قصے پڑھنے ہوں تو اس دور کے اردو ڈائجسٹ اور ہفت روزہ زندگی دیکھ لیجئے - اس  دور کا اختتام اپنی یادوں کے آغاز کے دن تھے یعنی ہم سن شعور  کو آ رہے  تھے - ایک منظر مجھے اب بھی یاد ہے کہ صحن میں بیٹھی میری ماں ، میرے والد کی  سفید کمر سے خون کے دھبے  کپڑے کی ٹاکیوں سے صاف کر رہی تھیں - ننگی اور گوری چٹی کمر پر خون رنگ لکیریں قوس قزاح کی مانند پھوٹ رہی تھیں یہ منظر آج بھی آنکھوں کے سامنے ہے ، یہ بھٹو دور کا تشدد تھا  - پھر یاد کی ہلکی ہلکی دھند میں وہ دن بھی محفوظ ہے کہ جس روز گھر میں اداسی سی تھی جب بھٹو کو پھانسی ہو گئی - شائد کچھ نا مناسب سا ہو گیا تھا -  پھر ضیاء آمریت کے دن جوان ہونے لگے اور ہم بھی - سو یہ دن خوب یاد ہیں - بس دنوں کی ایک دین ہے کہ انہوں نے مجھے یہ سبق پڑھا دیا کہ مجھے بولنے کی لکھنے کی آزادی ہے اور یہ میرا حق  ہے - شعور کی جوانی بھی بری چیز ہی ہے کہ بندہ کسی معاملے پر سمجھوتے "جوگا " رہتا ہی نہیں -  اب جب ہم ماضی میں زندہ کسی بزرگ کے سامنے ضیاء آمریت کے پرخچے اڑاتے تو وہ برا سا منہ بنا کے ہمیں "پیپلیا " کہ دیتا - تب مہذب لوگوں نہیں نہیں نہیں بلکہ مذہبی لوگوں کے ہاں "پیپلیا " ہونا اچھی خاصی برائی تھی ...شروع شروع میں میں الجھتا کہ کیا ضروری ہے کہ ضیاء کا مخالف پیپلز پارٹی کا ہی ہو - لیکن دکھ کی بات تھی کہ ایسا ہی تھا - جیسے کوئی کفر اسلام کا معاملہ ہو -ضیاء دور میں میرے والد کی ایک روز لاش ہی گھر آئی - پھر  ضیاء الحق رخصت ہوا تو بے نظیر کا دور آ گیا -  حزب اختلاف میں نواز شریف تھے - اور ہم آزاد پنچھی - البتہ یہ عرض کردوں کہ یہ آزادی باوجود اہل حدیث ہونے کے تھی ورنہ مذہبی افراد کی اکثریت نواز شریف صاحب کی   جیب کی گھڑی تھے - ایک روز نواز شریف کی بے  نظیر کے خلاف تحریک نجات کا جلوس تھا - پے تماشہ میں بھی کچھ دیر کو اس کا حصہ تھا ، کچھ جوان  کا جوش کچھ غیر جانب داری کا زعم ، بھرے جلوس میں نواز شریف بارے کچھ بول دیا ... داڑھی دیکھ کے کچھ دیر کو تو  لیگی حیران ہوے پھر انہوں نے مجھے مخاطب کر کے بی بی بے  نظیر کو ایک بڑی سی گالی دی ..ان کا خیال تھا کہ میں "پیپلیا " ہوں - میں مسکرا دیا اور چل دیا کیونکہ میں پیپلیا تو نہیں تھا نا - بے نظیر کا دوسرا دور آیا تو  بہت بار ایسا ہوتا تھا کہ اپنے کچھ عزیزوں سے خوب  بحث ہوتی کہ بے نظیر یوں غلط ہے ، اور یہ غلط ہے - اور وہ مجھ سے  بحث کر رہے ہوتے کہ کہ یہ "مولوی " نواز شریف کا حامی حامی لگتا ہے -  مشرف دور میں سبھی ایک تھے  ، میں ذاتی طور پر مشرف کا شدید ناقد تھا - البتہ اس  دور میں ایک دن مجھ پر بہت کڑا گذرا تھا ، کبھی کبھی اس  دن پر آج بھی افسوس ہوتا ہے کہ ایک جلسے میں چوہدری شجاعت مہمان تھے اور میں سٹیج پر  مائیک تھامے ..حالانکہ میں ایسا نہ تھا لیکن کبھی کبھی کمزور لمحے .......مجھے یاد ہے کہ ایک  روز فلیٹز ہوٹل میں  ایک سیمینار تھا  اور دوست نے مجھے مائیک پکڑا دیا کہ پروگرام آپ نے کروانا ہے - اس بیچ عاصمہ جہانگیر آئیں ... میں نے صاف منع کر دیا کہ یہ مجھ سے نہیں ہونے کا کہ ان خاتون کی تعریف کروں یا بلاؤں -  مشرف کے بعد زرداری دور میں کبھی تنقید کی تو داڑھی کے سبب نون لیگئے سمجھے گئے -  اور جب نواز دور میں آسمان سے عمران خان کی صورت میں ایک "بلا " نازل ہوئی تو انصافیے سمجھے گئے - دل چسپ بات یہ ہے کہ ابھی جب نواز شریف لندن سے واپس آئے تو ممجھ سمیت سب کو گمان تھا کہ یہ جدہ پارٹی اب نہیں آئے گی ..لیکن حیران کن طور پر آ گئے ..میں نے اس پر تعریفی کالم لکھا تو تحریک انصاف والے میرے لتے لینے لگے ... نواز شریف کے میں  اکثر خلاف لکھتا ہوں اس پر خود میرے اہل حدیث دوست مجھ سے شاکی رہتے ہیں - مجھے معلوم ہے کہ ان بے چاروں کی یہ کمزوری ہے اور بعض کی تو "ایمانی کمزوری " لیکن میں کیا کروں ...سو ان کی نظر میں ، میں ایک یوتھیا ہوں ....  دوسری طرف یوتھی ... اللہ معاف کرے ... اگر کبھی عمران خان پر تنقید کر دو تو پٹواری کا لقب پہلے دیتے ہیں بات بعد میں کرتے ہیں - ان کی وہی حالت ہے جو کبھی پیپلز  پارٹی والوں کی بھٹو دور میں ہوتی تھی -یار وہ بھی بہت "تمیز دار " تھے ، میرا مطلب  ہے نا نا نا - اچھا سب چھوڑیے ..بات ختم کرتے  ہیں .... دوستو ! ضروری تو نہیں کہ بندہ ضرور ہی پیپلیا ہو یوتھیا ہو یا نمونیا ہو ..یار بندہ کوئی معقول انسان بھی تو ہو سکتا ہے ہاں کوئی دیانت دار شریف ..کوئی سچ بولنے والا بھی تو ؟؟؟؟

##############################
https://web.facebook.com/abubakr.quddusi.3/posts/2470401516352491?comment_tracking=%7B%22tn%22%3A%22O%22%7D
جب مدینے میں قحط پڑا ، اور لوگوں کو کھانا ملنا محال ہو گیا ، دور کے مسلمان صوبوں سے امداد آتے آتے انی تھی ...سو اس بیچ صبر کے  سوا کیا تھا ..امیر المومنین عمر فاورق رضی اللہ عنہ کہ گورے چٹے تھے ، عوام کے ساتھ فاقوں کے شریک ہو گئے اور فاقوں سے رنگ کالا ہو گیا ... ان دنوں پانی میں بگھو بگھو کے سوکھی روٹی کھاتے ، حلق سے نگلنا مشکل ہو جاتا  تو غلام اور ہمدم راز اسلم کی آنکھیں بھر آتی ...امیر المومنین کچھ ہی گھی سے تر کر لیجئے کہ امت کے معاملات دیکھنے کو صحت بھی تو ہو .... غصے سے اسلم کو دیکھتے اور پوچھتے کہ کیا مدینے کے غریبوں کو بھی گھی میسر ہے ؟ اسلم  سر جھکا لیتے ، کچھ نہ بولتے اور چپ رہتے - آج  نواز شریف نے جیل بنی سادہ روٹی  کیا کھا لی ، ہمارے ہاں اخبار کی خبر ہو گئی

##############################
https://web.facebook.com/abubakr.quddusi.3/posts/2480120535380589?comment_tracking=%7B%22tn%22%3A%22O%22%7D
ایسے ہی بے سبب صبح صبح نقشہ کھول لیا ۔۔جی ہاں گوگل میپ۔ ۔۔۔ لاہور سے جی ٹی روڈ پر سفر شروع کیا ۔۔جلد ہی سرحد آ گئی ۔۔امرتسر نظر آیا تو دل کی دھڑکن تیز ہو گئی ۔۔دلی تک آتے آتے دل  کی دھڑکن بے ترتیب ہو چکی تھی۔۔واپس پلٹ آیا  ۔۔افسوس اس قوم کی کم عقلی پر کہ جس نے اپنے مجرموں کو ہیرو بنا رکھا ہے ۔۔۔ نقشہ دیکھ  رہا تھا علاقوں کے علاقے ۔۔۔ مسلمانوں والے نام ۔۔۔دل کٹ گیا ۔۔۔کس کی فراست تھی کہ امرتسر اور لاہور کی سرحد سے دلی تک کا علاقہ اسلام سے خالی ہو گیا ۔۔۔شہروں کے شہر برباد ۔۔۔لاکھوں مسجدیں اصطبل یا حویلیاں ۔۔۔ صبح صبح اب میں ہوں یا برستی برسات

##############################
https://web.facebook.com/abubakr.quddusi.3/posts/2479426308783345?comment_tracking=%7B%22tn%22%3A%22O%22%7D
جی تو بات چل رہی تھی محمود عباسی صاحب کی کتاب کی -  میں نے لکھا تھا کہ اس کتاب نے بھونچال پیدا کیا تھا .... کیونکہ اس کتاب میں واقعہ کربلا کے "مجرمین " کے تعین کے لیے نئے راستے بتائے گئے تھے - اس پر ہم تبصرہ کریں گے لیکن ایک پہلو جس کی طرف اشارہ کیا تھا کہ جو جو بھی اس موضوع کی تحقیق کو نکلا وہ عمومی طور پر اعتدال کو چھوڑ بیٹھا - اس کا سبب فطری طور پر یہی تھا کہ کہ باطنیوں نے اصحاب رسول اور امہات رسول کے بارے میں وہ بدزبانی کر رکھی ہے کہ کوئی کمزور ایمان والا بھی جب سن لیتا ہے تو اعتدال کے بھاشن اسے زہر لگتے ہیں -  سو یہی  شائد محمود  عباسی کے ساتھ ہوا - نتیجہ یہ ہوا کہ کتاب سے شروع میں جب انہوں  سیدنا عثمان کی  شہادت  کے بعد سیدنا علی کی خلافت پر تبصرہ شروع کیا تو بعض ایسے جملے کہہ گئے کہ جو انتہائی نامناسب اور غیر ضروری تھے - عباسی صاحب  کی کتاب  میں یہ رنگ مسلسل موجود ہے کہ وہ بات بہت لمبی کرتے ہیں اس  سے بسا اوقات وہ راہ کھوٹی کر بیٹھتے ہیں اور جو بندہ  زیادہ بولنے والا ہوتا ہے وہ غلطیاں بھی زیادہ کرتا ہے سو انہوں نے بھی جابجا ایسی غلطیاں کی ہیں اور صاف محسوس ہوتا ہے کہ اس کا بنیادی سبب "بسیار نویسی" ہے نہ کہ نیت کی خرابی -  اصل میں بندے کا یہی امتحان ہوتا ہے -لیکن ایسا بھی نہیں ہے  کہ  بندہ اس مشکل سے گذر ہی نہیں سکتا ہے , بہت سے بزرگ اس تنگنائے سے گزرے اور ایسے سلامت گزرے کہ افکار پر  کوئی داغ تھا نہ دامن پر کوئی دھبہ - ابھی کل کی بات ہے کہ علامہ احسان الہی ظہیر تھے ..تشیع پر آپ جیسا کام شائد ہی کسی نے کیا ہو ..لیکن مجال ہے کہ ایک جملہ بھی اہل سنت کے عقائد کے خلاف  کوئی پکڑ سکے - اب  دیکھیے نا عباسی صاحب کی  کتاب کے پہلے صفحے پر ہی کیسا نامناسب جملہ ہے : "یہ خلافت ہی حضرت عثمان جیسے محبوب  راشد کو ناحق قتل کر کے سبائی گروہ نے اپنے اثر سے قائم کی " اس جملے کی کوئی توجیہ نہیں کی جا سکتی سیدنا علی کی خلافت پر امت کا اجماع ہے کہ جن حالات میں ہوئی مگر تھی خلافت راشدہ ، لیکن عباسی صاحب اس سے پہلے پہلے ہی منہج نبوت پر قائم خلافت کو ختم کر فارغ ہو جاتے ہیں - اسی طرح یہ  بھی محض الزام ہے کہ طلب و حصول خلافت کے لیے تلوار اٹھائی گئی [ ص ، ١٢٥] اس طرح کے اور بھی جملے ایسے ہیں کہ جو طبعیت کو مکدر کر دیتے ہیں اور مجھے یہ کہنے میں کوئی باک نہیں کہ عباسی صاحب دفاع امیر میں بہت شروع میں ہی بہت آگے نکل گئے جو انتہائی غلط تھا - ہمارے جو لوگ اس میدان میں آگے ایے ہیں ان میں سے بعض افراد کا المیہ انکار حدیث بھی رہا ہے - اگر خال کے انکار حدیث نہ کریں تو بھی ایسے جملے ضرور بول جاتے ہیں کہ کہ معصوم اور خالی الذہن قاری بھٹک بھٹک ہی جائے - ایک جگہ سیدہ عائشہ کی عمر کا تذکرہ آ گیا تو  بہت رسان لہجے میں کہہ گئے کہ وضاعین نے یہ سب لکھ دیا - رواں حدیث کو یوں مشکوک کر کے بعض وقتی مقاصد حاصل تو   کر لیے جاتے ہیں لیکن اسلام کی بنیاد ضرور ڈھے جاتی ہے - اگر صحیح بخاری کے کسی راوی کو وضاع کہہ دیتے ہیں تو پھر باقی کیا بچتا ہے - محدثین کے بارے میں یہ جملہ لکھنا بہت بڑی جسارت ہے ہم پوچ سکتے ہیں کہ اگر ہشام  بن عروہ یا امام زہری وضاع تھے تو پھر حدیث کے دامن میں باقی کیا ہے -  اسی طرح جابجا امام طبری کو   شیعہ مورخ لکھتے ہیں اور ایک جگہ تو کمال کرتے ہیں کہ امام طبری کے ہم عصر ایک اور طبری کو خود امام  ابی جعفر طبری قرار دے دیتے ہیں اور ان دوسرے طبری ، کہ جو واقعی شیعہ تھے ،   کے بھانجے کے اشعار کو بطور دلیل پیش کرتے ہیں کہ جو اپنی شیعیت کا اقرار کرتا ہے -  کتاب میں ایک جگہ مکمل ایک صفحه امام طبری کے بارے میں لکھ کے انہیں رافضی قرار دیتے ہیں - یہ ایک بڑی سنگین غلطی ہے - محض نقل راویات  کے سبب ایسا لکھنا اور دعوی کرنا ناہے غیر علمی حرکت ہے جسی سے کتاب کی علمی حیثیت خاصی  مجروح  ہوتی ہے  کیا امام طبری  شیعہ تھے ؟ تاریخ طبری کی بعض روایات اور امام طبری کی بعض کتب کے سبب ان پر شیعہ ہونے کی تہمت لگائی جاتی ہے ... دل چسپ امر ہے کہ یہی دوست دفاع بنی امیہ کے لیے بے دھڑک طبری کی راویات لے کر بھی آتے ہیں ...حیرانی اس کی ہے کہ  اس سوچ کے حاملین ایسے میں ان کی شان دار تفسیر کو جان بوجھ کر فراموش کر جاتے ہیں ...کہ جس تفسیر کے بغیر آپ ایک قدم نہیں چل سکتے ...امام ابن تیمیہ کہتے ہیں کہ لوگوں کے پاس جتنی تفاسیر ہیں ان میں سب سے صحیح طبری کی تفسیر ہے ...اس تفسیر کو ائمہ کرام "ام التفاسیر " بھی قرار دیتے ہیں "- امام نووی ؒ فرماتے ہیں: "پوری امت کا اس بات پر اجماع ہے کہ ابن جریر ؒ کی تفسیر جیسی آج تک کوئی تفسیر نہیں لکھی گئی ۔" امام ، محدث ابن خزیمہ ایک قدم اور آگے جا کے کہتے ہیں : "نظرت فيه من اوله الى آخره فما اعلم على اديم الارض اعلم من ابن جرير" میں نے اس کتاب کو اول سے آخر تک پڑھا ہے میں نہیں جانتا کہ روئے زمین پر ابن جریرؒ سے بڑا کوئ عالم ہو۔" ....امام ابن جریر کو طبرستان صرف اس لیے چھوڑنا پر کہ حاکم شیعہ تھا اور آپ کا دشمن ہو گیا تھا - کمال یہ ہے کہ تشیع کے الزام سے متہم امام طبری کے اپنے آبائی وطن سے ہجرت ان کے شیعہ مخالف نظریات بنے - امام کے علاقے میں جب شیعہ کا نظریاتی غلبہ ہونے لگا ، اور شیخین کریمین ابوبکر ، عمر رضی اللہ عنہم کے بارے میں تبراء کا سلسلہ دراز ہونے لگا تو امام نے فضائل شیخین پر ایک کتاب لکھی اور اس کتاب کے سبب ہی حاکم آپ کا دشمن ہو گیا - یوں آپ کو اپنے وطن سے ہجرت کرنا پڑی -  ....ایک دلیل یہ بھی دی جاتی ہے کہ آپ نے غدیر خم پر مستقل کتاب لکھ ماری اس لیے آپ شیعہ ہیں ...عجیب بات ہے اگر یہ معیار ہے شیعہ ہونے کا توپھر ابن ہجر لکھتے ہیں کہ "ابن عقدہ نے اس پر کتاب لکھی "...لگائیے فتویٰ ...امام ذہبی کہتے ہیں "میں نے بھی اس پر مستقل کتاب لکھی ہے "...اسی طرح ابو الفضل عراقی رح نے بھی اس موضوع پر کتاب لکھی ...اور تو اور امام دارقطنی رح نے بھی غدیر خم پر بقول امام شافعی کے کتاب لکھی ...تو ثابت ہوا کہ حدیث غدیر کے حوالے سے کتاب لکھنا تشیع کا معیار نہیں اور یہ الزام اس سبب سے اگر لگایا جائے گا تو امام کے ساتھ بہت نا انصافی ہے  .....اسی طرح حدیث طبر پر امام کی کتاب کی وجہ سے بھی آپ کو متہم کیا جاتا ہے کہ آپ شیعہ تھے -  اس کا بھی وہی جواب ہے کہ امام ترمذی اس حدیث کو اپنی کتاب میں لے کر آئے ہیں ..کیا وہ بھی شیعہ تھے ...امام ذھبی نے اس پر بھی ایک کتاب لکھی ان کے بارے میں کیا خیال ہے ؟... امام کے مخالف کہتے ہیں کہ امام نے جناب معاویہ رض اور یزید کے ذکر کے ساتھ لعنت کا لفظ استعمال کیا ہے یقینا تاریخ طبری کے آخر میں ایسے الفاظ موجود ہیں لیکن ہم کہیں گے کہ اس سے بڑا جھوٹ شائد ہی بولا گیا ہو - اصل قصہ سن لیجئے کہ امام طبری نے کتاب لکھی "ذیل المذیل" اس کتاب کا تذکرہ ہی باقی رہ گیا اور امام کی کتاب دنیا سے ناپید ہو گئی -  کسی نامعلوم شخص نے اس کا اختصار کیا جو صرف ١٥٠ صفحات پر مشتمل ہے اور اختصار کرنے والا خود بھی اقرار کرتا ہے کہ یہ امام کی کتاب کہ جو کئی جلدوں میں تھی کا مختصر خلاصہ ہے - جس کو عموما تاریخ کے آخر میں ہی شائع کر دیا جاتا ہیے ...اس حصے میں یزید کے ساتھ لعن کا اضافہ ہے ...لیں جی کیسی عمدہ دلیل ہے ...بندہ خدا امام صاحب کی چار یا پانچ جلدوں کی کتاب جو ناپید ہو چکی جس کا مخطوطہ بھی نہیں ملتا ... اس کا انتخاب جو صرف ١٥٠ صفحات پر ہے ...کس نے کیا ...کب کیا ؟؟...اور انتخاب بھی مجھول الحال - خیر آتے ہیں اس طرف کہ کیا اس کے باوجود عباسی صاحب کو ناصبی کہا جا سکتا ہے ؟ اس پر پھر بات کریں گے اور ساتھ اس کتاب کے اصل موضوع یعنی واقعہ کربلا اور یزید کے  حوالے سے بھی -

##############################
https://web.facebook.com/abubakr.quddusi.3/posts/2481871085205534?comment_tracking=%7B%22tn%22%3A%22O%22%7D
بڑی تنظیم قائم کر لینا  ۔ بہت منظم ہو جانا ، بہت وسائل مہیا کر لینا ۔بڑا میڈیا سیل بنا لینا۔ ۔۔۔یہ کامیابی نہیں ۔۔۔کامیابی افراد کی تربیت کرنا ہے ۔اپنے کارکنان کا اخلاق بہتر کرنا ہے ۔ان کو اختلاف میں تہذیب کا سبق سکھانا ہے۔ ۔۔ ۔اگر آپ یہ نہیں کر سکے تو آپ کل بھی ناکام تھے اور آج بھی ناکام ہیں

##############################
https://web.facebook.com/abubakr.quddusi.3/posts/2481000058625970?comment_tracking=%7B%22tn%22%3A%22O%22%7D
نیدر لینڈ  جسے آپ ہالینڈ کے نام سے  بھی جانتے ہیں ۔۔وہاں کل سے برقعے پر باقاعدہ قانونی پابندی لگ جائے گی ۔۔اور اس بات کا مکمل اور واضح ثبوت ہر ہر کوتاہ بیں اور عقل کے اندھے کو بہم پہنچ جائے گا کہ "پاکستان اور سعودی عرب" میں اقلیتوں کے لیے زندگی کس قدر مشکل ہے اور اپنے مذہب پر عمل کی کتنی کم آزادی ہے ۔۔۔۔

##############################
https://web.facebook.com/abubakr.quddusi.3/posts/2483483465044296?comment_tracking=%7B%22tn%22%3A%22O%22%7D
جس  روز  پتھر برسات کی صورت برسے ، خوں پاؤں تک بہہ آیا  ، اس روز بھی منہ سے بد دعا نہ نکلی ..لیکن آج کیا ماجرا ہو گیا -  آقا نماز کو آئے اور آ کے کعبہ کے روبرو  سجدہ ریز ہو گئے - ایک طرف قریش کے بدبخت مجلس آرائی کیے بیٹھے تھے - سب سے بڑا بدنصیب بولا کہ : "یہ دیکھو اس ریا کار کو [معا ذ اللہ] " جی کبھی سوچئے کہ آپ جو یوں آسان آسان سے مسلمان ہو گئے ہیں اس کے پیچھے کس کی کیا محنتیں ہیں .. کبھی ان مشکلوں کو اذیتوں کو بھی سوچا کیجئے کہ جو اک شخص نے اپنے تن پر تن تنہا  سہیں اور مدت تک سہیں - کوئی ایک غم ہو بیان کیجئے کوئی ایک قصہ ہو تو رقم کیجئے - یہاں تو آلام کے دفتر کھلے ہیں -  وہی بدبخت پھر بولا : "یارو ! فلاں گھرانے نے آج اونٹ ذبح کیا ہے ابھی اوجھڑی ادھر ہی دھری  ہے - آج تماشا نہ ہو جائے ؟" سب کچھ حیران سے ہو کے متوجہ ہو  گئے کہ بھلا گوبر بھری اوجڑی سے کیا تماشا ہو گا ..لیکن شیطانی دماغ آج اذیت دینے کی انتہا کو پہنچا ہوا تھا ... بولا : " کوئی جائے اور جا کے اس گوبر بھری اوجڑی کو اس کے اوپر لا رکھے ..ہاں تب مگر جب یہ   سجدے میں جائے "  آئیڈیا سب کو بہت پسند آیا ...کچھ دن سے کفرا مکہ اذیت دینے میں جری ہوتے جا رہے تھے - سو ایک بدبخت اٹھا اور جا کے غلاظت اٹھا لایا- اور جب آپ سجدے میں گئے تو لا کے آپ  کی کمر مبارک پر رکھ دی -  کیا کوئی ایک اذیت  رہی ہو گی کہ جس سے گذر کے آپ تک یہ اسلام آن پہنچا اور آج آپ مسلمان ہوئے پھرتے ہیں ...نہیں جناب اس طرح کی ہزار مشقتیں ، ہزار اذیتیں اس رسول خاتم نے برداشت کیں آپ کی خاطر ..جی ہاں آپ کی خاطر صرف آپ کی خاطر -  ایسے ہی تو نہیں راتوں کو اٹھ اٹھ کے اللہ کے حضور برستی آنکھوں سے "امتی ، امتی " کرتے تھے ....آپ کے لیے جناب - منوں وزنی اوجڑی جب آپ کی کمر پر رکھی تو اٹھنے کا کیا سوال ...آپ دیر  تک اسی حالت میں رہے کہ کسی نے جا کے سیدہ  فاطمہ رضی اللہ عنہا کو خبر کر دی ..آپ ابھی بچی تھیں ....روتی ہوئی آئیں ، ننھے ننھے ہاتھوں سے بصد مشکل اتنا ہٹا پائیں کہ آپ اس بوجھ سے نکل سکے ...  اور کفار قہقہے لگا رہے تھے ..اتنا  کہ ہنس ہنس کے ایک دوسرے پر گر رہے تھے ..ان کا تو ٹھیک ٹھاک شغل ہو گیا .... رسول رحمت نے نماز مکمل کی اور تلخ ہو گئے ..جانے ننھی  فاطمہ کے آنسوؤں نے رنجیدہ کر دیا یا غلاظت کے احساس نے اس پاکیزہ ترین انسان کو آج دکھی کر چھوڑا ..کہ کہہ اٹھے  الھم علیک بقریش   الھم علیک بقریش  الھم علیک بقریش  اللہ ..میرے اللہ ...عمرو بن ہشام ، عتبہ ، شیبہ ، ولید ، امیہ ، عقبہ اور عمارہ کو پکڑ لے ... سیدنا عبد اللہ بن مسعود فرماتے ہیں کہ میں ان سب کو بدر کے روز دیکھا کہ قتل ہوے اور  لاشیں ایک کنویں میں پھینک دی  گئیں ..... ............... صلی اللہ  علیه وسلم .------------------------ . ابوبکر قدوسی

##############################
https://web.facebook.com/abubakr.quddusi.3/posts/2483401488385827?comment_tracking=%7B%22tn%22%3A%22O%22%7D
کلینک  سے کتاب تک  تبصرہ ..... ابوبکر قدوسی  سوشل میڈیا پر کچھ برس پہلے رومن اردو لکھنے کا چلن تھا ، اردو رسم الخط میں لکھنے کی سہولت موجود نہ تھی۔ایسے محسوس ہوتا تھا کہ اُردو دم توڑنے کو ہے ، کیونکہ بعض افلاطون ایسی باتیں کرنا شروع ہو چکے تھے کہ دنیا کے ساتھ قدم بقدم چلنے کے لیے ضروری ہے کہ ہم بھی رومن اُردو  اختیار کر لیں۔ اللہ کا کرم ہوا کہ سوشل میڈیا پر اردو لکھنے کی سہولت ہو گئی اور ’’نئی نویلی دلہن ‘‘ رومن اردو پرانی ہو کے اپنی قدر کھو بیٹھی۔ لوگ اپنی اصلی زبان کی طرف پلٹ آئے۔ جب سے سوشل میڈیا پر اور بالخصوص فیس بک پر اُردو کو بخط اردو لکھنا ممکن ہوا تب سے بہت سے لکھاری کہ جو گدڑی کے لعل تھے، چمک دمک کے باہر نکلے آ رہے ہیں۔ پچھلے چند برسوں سے سوشل میڈیا کے سبب بہت سے ایسے لکھنے والے سامنے آئے ہیں کہ بلاشبہ انھیں اُردو کا روشن مستقبل کہا جا سکتا ہے۔ سوشل میڈیا کے توسط سے سامنے آنے والے لکھاری اس لحاظ سے ممتاز بھی ہیں کہ ان کا لکھا محض داد ہی نہیں پاتا بلکہ ہمہ وقت تنقید اور احتساب کی کسوٹی پر بھی پرکھا جاتا ہے۔ اس لیے غلطی ہو بھی جائے تو اس کی تکرار ممکن نہیں اور نہ ہی فرار۔ فیس بک پر بہت اچھا لکھنے والے سامنے آئے ہیں لیکن ان میں کسی مقصد کے تحت لکھنے والے افراد ہمیشہ کم ہوتے ہیں ۔ہمارے ڈاکٹر مبشر سلیم بھی انہی کم افراد میں سے ایک ہیں۔ ڈاکٹر صاحب فیصل آباد سے بھی مزید آگے چند گھنٹے کی مسافت پر ایک دیہاتی شہر ماموںکانجن میں رہائش پذیر ہیں۔ پیشے کے اعتبار سے طبیب ہیں ، لاہور سے ایلوپیتھک طب میں ایم بی بی ایس کی ڈگری حاصل کی اور اپنے آبائی علاقے میں جا کے مریضوں کی مسیحائی کرنے لگے۔ سوشل میڈیا پر لکھنا شروع کیا تو احباب نے بہت پسند کیا۔ اسی حوصلہ افزائی نے ہمت بڑھائی اور آج ان کے لکھے گئے مضامین کا مجموعہ آپ کے ہاتھ میں ہے۔ اس کتاب میں آپ کو جابجا ایسا پر لطف مزاح ملے گا کہ آپ لوٹ پوٹ ہو جائیں گے، جیسے اس روز ان کے ساتھ کلینک میں ہوا: ’’دو ماہ کا بچہ میرے پاس آیا تو میں نے اچھی طرح سمجھایا کہ اس کو سوائے ماں کے دودھ کے کوئی چیز نہیں دینی ہے۔جب یہ بچہ دوبارہ آیا اور اسے دست لگے ہوئے تھے تو اس کے باپ نے شکایت کی کہ آپ نے تو ماں کے دودھ کے سوا ہر چیزدینے سے منع کیا تھا مگر اس کی ماں اس کو چائے بھی پلاتی ہے۔ میں نے طنزاً ماں سے کہا اس کو برفی بھی کھلانا تھی۔ وہ بڑی خوشی سے بولی: کھلائی تھی ڈاکٹر صاحب۔ مگر اینے ہضم نہیں کیتی سی۔۔کھلائی تو تھی مگر اس نے ہضم نہیں کی۔‘‘ بہت ممکن ہے کہ اگلے ہی لمحے آپ کی آنکھوں کے سامنے کتاب کے ورق جھل مل جھل مل کرتی آنکھوں میں اترتی برسات کے سبب دھندلے ہو چکے ہوں۔ ’’یہ ابھی کچھ دیر پہلے کی بات کی ہے۔سرددر اور کمزوری کی شکایت سے آنے والی مریضہ کو جب میں نے ٹینشن کم لینے اور خود کو مصروف رکھنے کا کہا تو مسکرا کرجواب دیا۔ کوشش تو کرتی ہوں لیکن کیا کروں؟ کبھی کبھی سوچ خود ہی آجاتی ہے ۔ اللہ نے تین بیٹے اور ایک بیٹی عطا کی تھی۔ ایک بیٹا قتل ہوگیا ، دوسرا ایکسیڈنٹ میں چلا گیا اور تیسرے کو بیماری کے بہانے اللہ نے واپس بلا لیا ۔ ایک بیٹی ادھر بیاہی ہوئی ہے۔ اس سے ملنے آئی تھی۔ کسی نے آپ کا بتایا تو چیک اپ کروانے ادھر آگئی۔ ایک دوست کے والد کہا کرتے تھے ۔کچھ باتیں ہم کتابوں سے سیکھتے ہیں کچھ تجربے سے اور کچھ لوگوں سے ۔ اور جو صبر کا سبق مجھے آج تک کوئی کتاب، کوئی وعظ ،کوئی نصیحت نہیں سکھا سکی تھی۔وہ مجھے اس خاتون کی ایک مسکراہٹ نے سکھا دیا۔‘‘ اسی طرح کلثوم کا قصہ ہے جو کچھ ایسا ہی رنگ لیے ہوئے ہے جس کو پڑھتے پڑھتے آنکھیں بھیگ جاتی ہیں اور اپنے معاشرے کی کج ادائیوں پر افسوس ہوتا ہے۔ ’’اس دن بھی جب میں رضائی میں گھسنے کا ارادہ رکھتا تھا تو خالہ صغراں ملنے کے لیے آگئیں۔ ننھیال کی طرف سے رشتہ دار ہونے کی وجہ سے وہ میری تو خالہ لگتی ہی ہیں لیکن سارے محلے میں خالہ کے نام سے مشہور ہیں۔‘‘ ’’خالہ نے پہیلیاں بھجوانے کی بجائے سیدھی بات کی۔ بیٹا کلثوم کا رشتہ طے کر دیا ہے۔ جلد ہی شادی کی تاریخ بھی طے کر لی جائے گی۔ میں تمہارے پاس آئی تھی کہ تمہیں تو ہمارے گھر کے حالات کا اندازہ ہے۔ کلثوم تمہاری بھی بہن ہے۔ کچھ ہاتھ بٹ جائے تو تمہارا احسان ہوگا۔ میں نے تسلی دی خالہ آپ فکر نہ کریں۔‘‘ ’’خالہ نے یہ بتاکر مجھے حیران کر دیا کہ کلثوم کے ابا نے کلثوم کا رشتہ ملک اشفاق کے ساتھ کر دیا ہے۔لیکن وہ توکافی ادھیڑعمر کا مرد ہے،جہاں تک مجھے یاد پڑتا ہے، اس کے تو تین چار بچے بھی ہیں ۔لیکن خالہ نے میری بات سنی ان سنی کرتے ہوئے کہا۔ اس کی بیوی پچھلے سال فوت ہوگئی تھی۔صاحب حیثیت ہے۔ اچھی خاصی جائیداد کا مالک ہے۔بچے ہیں تو کیا ہوا ۔‘‘ ’’آج صبح سویرے جب کسی نے گھر کا دروازہ زور سے بجانا شروع کیا تو میں ابھی اٹھ کر دروازہ کھولنے کاسوچ رہا تھا۔ لیکن شاید امی قریب ہی تھیں۔ اس لیے دروازے تک وہ پہنچ گئیں۔ کچھ دیر بعد رونے اور کچھ سرگو شیوں کی آوازیں سنائیں دیں تو اندازہ ہوا کہ خالہ صغراں آئی ہیں۔ اتنی سویرے سویرے۔ مجھے کچھ پریشانی ہوئی ۔ اٹھ کراپنے بستر سے باہر نکلا ہوں تو خالہ صغراں کی آواز آرہی تھی۔ جب میں صبح اٹھی تو کلثوم بستر پر نہ تھی ۔میں باہر نکلی تو باہر کے دروازے کی کنڈی بھی کھلی ہوئی تھی… میرا سانس ایک دم گھٹنے لگا ۔ مجھے اپنے ہاتھ کے زخم کے نشان میں خارش کے ساتھ ساتھ شدید جلن کا بھی احساس ہونے لگا۔‘‘ کبھی ڈاکٹر مبشر سلیم اپنے مشاہدات کی دنیا سے چن چن کے ایسے واقعات لاتے ہیں کہ انسان بے اختیار گہرا سانس بھرتا ہے اور خاموش ہو جاتا ہے کیونکہ اس کے پاس کہنے کو الفاظ نہیں ہوتے ، مگر ہمارے مصنف ان تنگنایوں سے آسانی سے گذر جاتے ہیں اور قاری کو ساتھ لے کے اگلی منزلوں کی طرف نکل جاتے ہیں۔ تصویر کشی کا شوق ہے ، لیکن پکے وہابی، سو مظاہر فطرت کی تصویر کشی کر کے اپنے شوق کو جلا بخشتے ہیں۔  ان کی شان دار تصاویر کو دیکھ کر میں سوچتاہوں کہ ایک چھوٹے سے شہر میں رہ کے ایسے مقامات ڈھونڈ لینا اصل کمال یہ ہے۔ ہمیں اُمید ہے کہ ان کی اگلی کتاب ان کی بنائی ہوئی تصاویر پر مشتمل ہو گی ’’قلم سے تصویر تک‘‘

##############################
https://www.facebook.com/abubakr.quddusi.3/posts/2484179788307997?comment_tracking=%7B%22tn%22%3A%22O%22%7D
جلنے والے کا منہ کالا : . ...از قلم ابوبکر قدوسی  .. .. پہلے یہ پوسٹ مکرر نشر کی تھی ، آج ویب سائٹ پر ایک لبرل صاحب کا قربانی کے خلاف چھبتا اور "سڑتا " کالم پڑھا تو ضرورت محسوس هوں کہ دوبارہ پوسٹ کی جاۓ .آپ بھی جی کھول کے share کیجئے نا ........ قربانی کے دن آ رہے ہیں ، خوشی کے دن ، لیکن ایک طبقے میں کچھ ہی روز میں مجلس شروع ہونے کو ہے کہ " یہی پیسے کسی غریب کو دے دیں "  ... ستر کی دھائی ختم ہو رہی تھی .. میں نے پانچ جماعتیں گھر میں ہی پڑھیں، پھر سال بھر کے لیے قریبی پرائمری سکول میں داخل ہو گیا ، اگلے برس ہی سینٹرل مڈل سکول چلا گیا..پرائمری میں پڑھا ایک سال استاد محترم محمد ادریس ہاشمی صاحب سے گہرا تعلق قائم کر گیا...جو ان کی وفات تک شائد تیس برس پر محیط ہے.. انہوں نے ایک مسجد بنائی ، پھر توسیع در توسیع کا سلسلہ چلتا رہا ، اور ایک ایکٹر تک پھیل گیا. گمان ہے کہ دو کروڑ کے لگ بھگ اکٹھے کر کے لگا دئیے ہوں گے... کچھ ہی برس پہلے ایک روز میرے پاس مکتبہ قدوسیہ پر بیٹھے تھے ، ٹھنڈے ٹھار لہجے میں بولے  " یار ابو بکر میرے گھر میں سال کے سال عید پرہی چھوٹا گوشت پکتا ہے"... .چلیے یہ تو ان کی ایمانداری تھی جو آج کا میرا موضوع نہیں کتنے خاندان ایسے ہیں کہ جو سال کے سال "مٹن" کھاتے ہیں...کہ باقی سال ان کے بجٹ کے "متن" میں کہیں "مٹن " نہیں لکھا ہوتا..اور اب تو بڑا گوشت بھی ان کے نصیب کی کتاب سے نکلتا جا رہا ہے.... ابھی پڑھ رہا تھا کہ ایک اندازے کے مطابق پاکستان میں عید قربان پر ایک کروڑ پچیس لاکھ کے قریب جانور ذبح کیے جاتے ہیں...اور ان کا بیشتر کوشت تقسیم کر دیا جاتا ہے... اور یوں کچھ روز کو غربا کے ہاں بھی لذت کام و دھن کا سامان رہتا ہے....غریبوں کے گھر سے بھی " گوشت " کے سالن کی خوشبو اٹھتی ہے...ایسے میں بعض دل جلے اور "نصیب سڑے " کڑھ رہے ہوتے ہیں اور رو رہے ہوتے ہیں کہ  "انہی پیسوں سے غریبوں کی مدد کر دی جاتی"... ذرا غریبوں سے پوچھو تو وہ ان پر اور ان کے فلسفے پر چار حرف بھیجیں گے ...کہ مدد تو کسی نے کرنی نہیں ، لیکن یہ لبرل ان کی اس عیش کے بھی دشمن بنے ہوۓ ہیں اب ذرا معاشی پہلو کی طرف آئیے: ہم فرض کر لیتے ہیں کہ سوا کروڑ جانور جو لوگ منڈی میں لے کر آتے ہیں ، ان میں سے ہر ایک کم از کم پندرہ جانور لایا ہو گا... یعنی فی بندہ پندرہ جانور..اور سوا کروڑ کے لیے آٹھ لاکھ افراد چاہیے...اس کا مطلب ہے آٹھ لاکھ لوگ جو آگے کتنے افراد کے کفیل ہیں، کو روزگار مل گیا..پھر ان کے ساتھ مددگار ہوتے ہیں یعنی معاملہ ملین افراد سے آگے نکلتا ہے - پھر جب منڈی میں آتے ہیں تو یہ جانور کسی گاڑی میں ہی آتے ہیں جس میں کسی لبرل کو گاڑی میں محترم "ڈونکی" صاحب کی جگہ نہیں جوتا ہوتا....وہ گاڑی پیٹرول سے چلتی ہے اور ہفتہ بھر ہزارہا گاڑیاں منہ مانگے دام لیتی ہیں اور یوں کئی گھروں کا چولہا جلتا ہے- منڈی میں آ کر خالی پلاٹ کرائے پر دئیے جاتے ہیں..ابھی سگیاں پر دریائے راوی کے کنارے ایک دوست نے اپنا پلاٹ ایک لاکھ روپے کرائے پر دیا ہے..چند روز کا ایک لاکھ روپیہ - پھر "لوکل" ٹرانسپورٹ مصروف عمل ہو جاتی ہے... اسی ہفتے مجھے گودام شفٹ کرنا تھا ، بہت اچھا انسان ہے جس کو میں نے کہا لیکن اس نے صاف انکار کر دیا کہ " بھائی جان محنت بہت کم اور ایک دن کے پانچ سات ہزار کے پھیرے ، میں آپ کا کام نہیں کر سکتا" ...گائے کا پھیرا چار سے پانچ ہزار کا اور بکرے کا ایک ہزار کا لگا لیں .. چلیے لبرل جل جائیں گے ہم کہتے ہیں کہ سوا کروڑ بکرے ہی ہوتے ہیں گاۓ اور اونٹ کو بکرا ہی بنا لیں تو سواکروڑ بکرے کوایک ہزار سے ضرب دیں......چلیے مزید کم کر لیں کہ کسی کو ہارٹ اٹیک نہ ہو جائے...دوسوپچاس فی بکرا کر لیں ...جناب تین ارب روپے صرف لوکل "شفٹنگ" کرائے کی مد میں ہفتے بھر میں ایک جیب سے نکل کر دوسری جیب میں جاتے ہیں.یہ جو میں نے اتنا کم کر کے محض تین ارب روپیہ بنا دیا ہے حقیقت میں دس ارب روپے سے بھی زیادہ بنتا ہے ...کمال ہے کمال کہ محض لوکل شفٹنگ میں دس ارب روپے غریب کما جاتے ہیں - ..اور یہ جیب غریب کی ہے ..کیونکہ میرے علم کے مطابق ڈیفنس کے کسی "دانش ور" نے جانور لانے لے جانے کا ابھی بزنس نھیں کیا اب آتے ہیں طبقہ "قصایاں" کی طرف ...جی ہاں جتنے جانور اتنے ذبیحے...ایک بندہ دس جانور کر لے..چلیے ان کی دل داری کو ایک بندہ بیس بکرے کر لیں...تو جناب پورے ملک میں سوا چھ لاکھ بندے اورصرف ایک ہیلپر لگا لیں تو بارہ لاکھ بندے تین دن میں اربوں روپے "چھاپ" لیتے ہیں....ویسے حساب لگانے سے یہ بھی پندرہ بیس ارب سے اوپر نکل جائیں گے  ".آئے هایے...اب سمجھ آئ...تسی ایس گل تو سڑے پئے او"... میرے دانش ور " چاچو پھر آپ بھی قصاب ہی بن جائیں نا..وہ رکشوں کے پیچھے لکھا ہوتا ہے نا... "دعا کریا کر ، سڑیا نہ کر" تو جلا نہ کریں..دیکھیں ایک بکرے کے ذبح کی مزدوری کم از کم دو ہزار ہو چکی ہے..آپ کی خوشی کے لیے ہم اونٹوں کو بھی "بکری" کر دیتے ہیں ..چلئے ایک اور رعایت کہ پچیس لاکھ قصائی آپ کے عزیز ہوۓ کہ جو اپنا جانور خود ذبح کرتے ہیں...باقی بچے ایک کروڑ دیجئے ضرب...دو ہزار کروڑ..ایتھے رکھ...یعنی بیس ارب روپے جیبوں سے نکل کر فضا میں بکھر جاتے ہیں بکرے ذبح ہو جاتے ہیں..کھا لیے جاتے ہیں..بکرے کے پائے تک"بھنا " لیے جاتے ہیں...اور آپ کی حسرتوں کا دھواں اٹھتا رہتا ہے...کہ کاش یہ پیسے کسی"غریب" دے دئیے ہوتے..کیونکہ گوشت کھانے والے..'پک ن ڈراپ" کرنے والے .چارہ بیچنے والے ، گلی گلی پھرنےوالے قصائی ، آنتیں تک اکٹھی کرنے والے تو آپ کی نظر میں امیر ہیں ..پھر کھالیں "اکٹھی " ہوتی ہیں...جس کی اصل میں آپ کو تکلیف ہے... حہھھہ ہم آپ کے اصلی "درد جگر" کو جانتے ہیں....وہ یہی کھالوں والا ہے...اربوں روپے کی کھالیں اکٹھی ہوتی ہیں...بکتی ہیں..صاف ہوتی ہیں...پھر برآمد ہوتی ہیں...ملک کو زر مبادلہ آتا ہے..اور آپ جلتے ہیں....ابھی تواختصار کے سبب بہت سے متعلقہ شعبے ہم نے چھوڑ دئیے ہیں ،ورنہ کروڑوں کا چارہ بکتا ہے ، جانوروں کا زیور تک ، ان کے گلے کی زنجیریں ، پگ میں بندھے گھنگرو ، کس کس کا ذکر کریں ، ہر شے کا حجم کروڑوں اربوں میں جاتا ہے .اور ہاں یاد آیا جس گاڑی میں جانور آتے ہیں اس کے پیچھے لکھا ہوتا ہے کہ "جلنے والے کا منہ کالا" .. ......................ابوبکر قدوسی

##############################
https://www.facebook.com/abubakr.quddusi.3/posts/2483734688352507?comment_tracking=%7B%22tn%22%3A%22O%22%7D
میں ان سینیٹرز کی جراءت کو "سلام" پیش کرتا ہوں جنہوں نے شو آف ہینڈ میں سنجرانی  کے خلاف ہاتھ کھڑا کیا ۔ ۔پھر خفیہ ووٹنگ میں ان کے حق میں ووٹ دیا ۔۔۔ پھر اپوزیشن کے اجلاس میں اپنے ہی احتساب کے لیے شامل ہو کے اپنا ہی ماتم کیا  یقین کیجیے یہ معمولی لوگ نہیں ۔۔ مائیں جنتی ہیں ایسے بہادر خال خال  قوم کے مزاج کی حقیقی ترجمانی کی آپ سب نے سر ۔ ۔تھینکس

##############################
https://www.facebook.com/abubakr.quddusi.3/posts/2485388871520422?comment_tracking=%7B%22tn%22%3A%22O%22%7D
جن واقعات  کو میں اور آپ دیکھتے ہیں اور جن سے تاریخ کا تانا بانا بنا جا رہا ہوتا ہے ۔۔۔ وہ ہم کو بہت آہستہ آہستہ گزرتے محسوس ہوتے ہیں ۔۔۔۔ لیکن  تآریخ کی کتاب میں ان واقعات کو کبھی محض چند سطریں اور کبھی ایک آدھ پیرا ملتا ہے ۔۔۔ اسی طرح ہندستان کی تقسیم کا عمل بھی جاری ہے ۔۔جو شاید ایک صدی میں مکمل ہو ۔۔۔ پہلے دو حصے بنے ۔۔پھر بنگلہ دیش  کی صورت میں تیسرا حصہ بنا ۔۔۔اور اب کشمیر کی صورت میں  نئی مملکت بنتی نظر آ رہی ہے ۔۔۔اور  تاریخ کی پٹاری میں اور بھی بہت سی مملکتیں ہیں

##############################
https://web.facebook.com/abubakr.quddusi.3/posts/2493592410700068?comment_tracking=%7B%22tn%22%3A%22O%22%7D
وہ اس حکم کو اُس وقت کے لیے خاص بتاتے ہیں۔ ان کا کہنا ہے قرآن پورا نازل ہو چکنے کے بعد اختلاف کی گنجائش ہی نہیں بلکہ اختلاف تو سارا پیدا ہی حدیث لٹریچر کی وجہ سے ہے۔

##############################
https://web.facebook.com/abubakr.quddusi.3/posts/2492963940762915?comment_tracking=%7B%22tn%22%3A%22O%22%7D
ہندستان پاکستان پر حملہ  کیوں  نہیں کرے گا ؟   ابو بکر قدوسی  میں نے عرض کیا کہ ہندستان پاکستان پر حملہ نہیں کرے گا ..احباب کے لیے وضاحت ہے - جب تقسیم ہند میں مسلسل تجاویز اور ڈیڈ لاک چل رہے  تھے ، ایک کے بعد ایک تجویز آتی اور کبھی کانگرس کی طرف سے اور کبھی مسلم لیگ کی طرف سے رد کر دی جاتی - حتی کہ بہت سے شاطر سیاست دان بھی الجھ کے رہ گئے - کیونکہ ایک طرف آزاد ، گاندھی اور نہرو تھے جو تقسیم سے بچنے کی ہر ممکن کوشش کر رہے تھے  - دوسری طرف جناح تھے جو تقسیم کے  سوا کوئی بات سننے کے لیے تیار ہی نہ  تھے  ، ہاں یاد آیا  ان کے ساتھ دوسرا ان کا ٹائپ رائٹر بھی تھا -  اس الجھن زدہ ماحول میں سردار پٹیل آگے بڑھتے ہیں - سردار پٹیل بہت دو ٹوک مزاج کے انسان  تھے اور یہ سیاسی دھینگا مشتی ایک حد سے زیادہ برداشت نہ کر پائے - انہوں نے پہلے پہل نہرو کے سامنے اپنا موقف رکھا ، جب نہرو کو قائل  کر لیا تو گاندھی کو منانے چل نکلے - جب دونوں مان گئے تو انہوں نے تقسیم کو تسلیم کرنے کا عندیہ دے دیا - مولانا آزاد کے لیے یہ ایک بم سے کم نہ تھا - صدمے سے وہ مدت تک نکل نہ پائے - یوں پٹیل نے  اپنے دلائل سے جناح کا کام بہت آسان اور راستہ بہت مختصر کر دیا اور کمگرس جو تقسیم کو دھرتی ماں کی تقسیم سمجھتی تھی ، خود تقسیم کی حامی ہو گئی - پٹیل نے تقسیم کے شدت سے مخالفین گاندھی اور نہرو کو ان دلائل سے قائل کیا - اس نے کہا کہ دیکھیے جب ہم  نے مشترکہ وزارتیں لیگ کے ساتھ مل کے تشکیل دیں تو انہوں نے حکومت کا چلنا محال کر دیا - ان کے ساتھ کام کرنا  کسی حد ناممکن  ہو گیا - اب اگر انگریز چلا جاتا ہے تو ہم ان کے ساتھ رہ کے مستقل مصیبت میں پڑے رہیں گے- ملک کی ترقی ہر وقت کے جھگڑے کے سبب خواب بن جائے گی  - بہتر ہے ان کو ان کی کثرت  آبادی والے علاقوں میں الگ ملک دے دیا جائے - دوسری دلیل اس کی یہ تھی کہ ہندستان پر حملے  ہمیشہ ہی مغربی سرحد سے  ہووے ہیں ..ماسوائے ایک انگریز کے  ہزار برس میں  سب ہی افغانستان سے آئے ہیں ..اگر ہمارے اور ان علاقوں کے بیچ میں ایک بفر سٹیٹ یعنی حفاظتی دیوار پاکستان کی صورت  میں بن  جائے تو ہمیں فائدہ ہی فائدہ ہے- کوئی بھی حملہ آ ور آتا  ہے تو وو پاکستان کا درد سر ہو گا  -تاریخ نے اس کا یہ کہنا سچ ثابت کر دیا کہ روس کے حملے میں تمام مصیبت پاکستان کو جھیلنا پڑی انڈیا مامون اور پرسکون رہا - تیسری دلیل تھی کہ پاکستان کی صورت میں اگر مسلمان الگ ہو جائے ہیں تو ایک مستقل  جھگڑے سے جان چھوٹ جائے گی اور  ہم سکون سے ہندستان کو ترقی دے سکیں گے - اس کے دلائل نے اور کچھ مسلسل کشمکش نے نہرو اور گاندھی کو ہتھیار پھینکے پر مجبور کر دیا ...اور یوں ہندستان کی تقسیم میں آخری رکاوٹ بھی دور ہو گئی - کشمیر کا بیچ میں معامله آ گیا اور ایک نیا جھگڑا شروع ہو گیا ....کشمیر میں بہترین حصہ انڈیا کے پاس ہی ہے - پاکستان کے پاس اس کی نسبت کہیں کمتر حصہ ہے - اب جب  انڈیا نے وہاں اپنا قانونی معاملہ بھی اپی مرضی کا کر لیا ہے تو ان کا دماغ خراب ہے کہ پاکستان پر حملہ کریں یا اکھنڈ بھارت کا خواب دیکھیں --  یقینا کچھ مذہبی جنونی ایسا خواب  دیکھتے  ہیں لیکن ہندستان کی اشرافیہ کبھی بھی اکھنڈ بھارت نہیں چاہے گی ..کیونکہ اکھنڈ بھارت کی  شکل میں ان کو بنگلہ دیش  اور پاکستان کی پچاس کروڑ آبادی ،  کہ جن کو نصف ارب بھی کہتے ہیں  ، مفت میں یا جہیز میں مل جائے گی ..اب یہ تو ہو  نہیں سکتا کہ اکھنڈ بھارت کی شکل میں وہ ان نصف ارب مسلمانوں کو غلام بنا لیں یا مار دیں ..البتہ یہ ضرور ہو گا کہ یہ نصف ارب ہندستان کے موجودہ تیس کروڑ مسلمانوں کے ساتھ مل کے اس کے جمہوری تناسب کا بیڑا غرق  کر دیں گے ... ظاہر ہے کہ اسی کروڑ آبادی غلام ہو سکتی ہے نہ مقتول  .. اسی کروڑ تو گننا بھی مشکل ہو جاتا ہے --- اور اسی کروڑ مسلمان بھی وہ جو ہندستان کے کناروں کو لپیٹے ہووے ہوں گے ...سو اکھنڈ بھارت والی بات محض ایک شغل ہے ، ورنہ انڈیا کبھی ایسا نہیں چاہے گا اور نہ کبھی پاکستان پر حملہ کرے گا  کہ قبضہ کر لے - حملے کا واحد امکان تب بن سکتا ہے جب کل کو پاکستان کشمیریوں کی جدوجہد آزادی میں "ضرورت سے " زیادہ ساتھ دے تو ردعمل میں وہ اپنی دانست میں "سبق " سکھانے کی کوشش کر لے ..اگر پاکستان اس جدوجہد میں شریک نہیں ہوتا یا سفارتی اخلاقی حمایت کی ڈفلی بجاتا رہتا ہے  تو ہندستان کی طرف سے اسے شائد ہی کبھی خطرہ رہے -

##############################
https://web.facebook.com/abubakr.quddusi.3/posts/2494761990583110?comment_tracking=%7B%22tn%22%3A%22O%22%7D
مزید وضاحت

##############################
https://web.facebook.com/abubakr.quddusi.3/posts/2494672177258758?comment_tracking=%7B%22tn%22%3A%22O%22%7D
یوم عرفہ اپنا اپنا  . زیادہ مت الجھیے ، الجھ  کے  رہ جائیں گے ، ایک بنیادی بات یاد رکھیے ، دل و دماغ سلجھ  جائیں گے  یوم عرفہ سے مراد نو ذالحجہ ہے ، اس کا حاجیوں کے وقوف عرفات سے کوئی تعلق نہیں ...کیونکہ وقوف عرفات زوال سے مغرب تک ہے اور روزہ سحری سے مغرب تک - اور  حجاج کے وقوف عرفات سے اس کے تعلق کی کوئی واضح دلیل نہیں -    اسی طرح جب حاجی وقوف کر رہے ہوتے ہیں تب آسٹریلیا سے پرے "جزائر ہوائی"  والے سونے کے لیے بستر پر جا چکے ہوتے ہیں یعنی اگر وہ سعودی چاند کے "مقلد" بھی بن جائیں تو روزہ پہلے ہی رکھ  کے کھول چکے ہوں گے ، اب کیا کریں گے ؟  اور جب حاجی عرفات سے نکل کے  سو کر خراٹے لے رہے ہوں گے تب تک  چلی ، لاطینی امریکہ والے  والے ابھی سو کے بھی نہیں اٹھے ہوتے ان بے چاروں کا کیا ہو گا ؟ روزہ تو نکل گیا ، روزہ کیا یہاں تو حاجی صاحب  بھی نکل گئے ، سوال تو ہے نا ؟ ان کے تو دو سال کے گناہ ان کے کھاتے میں ہی رہ گئے اس لیے کہ روزہ کے وقت ان کے ہاں تھی ہی رات - اب اگر اگلے دن رکھتے ہیں  تو وقوف عرفات سے کیا تعلق جوڑیں گے ؟ گر اس کا وقوف سے تعلق ہوتا تو تیرہ سو سال امت کے روزے کیا ہووے ؟ ان کا تو وقوف کا دن کبھی ایک تھا ہی نہیں ، تب کون سا ٹی وی ہوتا تھا ؟ اب رہا چاند تو اس ضمن میں  صحیح بخاری کی حدیث ہے : صُومُوا لِرُؤْيَتِهِ وَأَفْطِرُوا لِرُؤْيَتِهِ ، فَإِنْ غُبِّيَ عَلَيْكُمْ فَأَكْمِلُوا عِدَّةَ شَعْبَانَ ثَلَاثِينَ - صحیح بخاری ، کتاب الصوم چاند دیکھ کر روزہ رکھو اور چاند کو دیکھ کر روزوں کا اختتام کرو اور اگر تم پر چاند مخفی ہو جائے تو پھر تم شعبان کے 30 دن پورے کر لو۔ یہ ایسی حدیث ہے کہ جس سے تمام اشکالات ختم ہو جاتے ہیں لیکن بعض احباب پھر بھی  موجودہ دور کے ذرائع رسل و مواصلات کو لے کے بیٹھے رہتے ہیں اور کہتے ہیں کہ جی : "موجودہ تیز تر وسائلِ نقل و حرکت اور ذرائع ابلاغ کے پیشِ نظر ، حجاجِ کرام کے میدانِ عرفات میں ہونے کی خبر لمحہ بہ لمحہ دنیا بھر میں پہنچ رہی ہوتی ہے ، لہذا یومِ عرفہ کا روزہ بھی اسی دن رکھا جائے جب حجاج کرام ، عرفات میں وقوف کرتے ہیں۔" پہلا اعتراض تو یہی ہے کہ حاجیوں کے وقوف سے یوم عرفہ کے روزے کا تعلق ثابت کیا جائے  دوسرا اعتراض اس موقف پر یہ ہے کہ  "لیبیا ، تیونس اور مراکش  چند ممالک ایسے ہیں جہاں چاند مکہ مکرمہ سے بھی پہلے نظر آتا ہے۔ یعنی ان ممالک میں جب 10۔ذی الحج کا دن آتا ہے تو مکہ مکرمہ میں یومِ عرفہ کا دن ہوتا ہے۔ اگر ان ممالک کے لوگ حجاج کرام کے وقوفِ عرفات والے دن روزہ رکھیں تو یہ گویا ، ان کے ہاں عید کے دن کا روزہ ہوا اور یہ تو سب کو پتا ہے کہ عید کے دن روزہ ممنوع ہے۔" اب اس مسلے کا ان احباب کے نزدیک کیا حل ہے کہ جو سعودیہ کے وقوف عرفات  کو تمام دنیا کے لیے یوں عرفہ قرار دیتے ہیں ؟ نبی کریم صلی اللہ علیہ وسلم کا معمول حدیث عائشہ کے مطابق  " یکم سے نو ذوالحجہ تک روزے رکھتے تھے "  سو سنت نبوی سے الگ سے روزہ تو آپ کو ملے گا نہیں - سو الجھائیے مت اور الجھیے بھی مت ...آرام سے پاکستان کے چاند کے مطابق روزہ رکھیے اور اللہ سے رحمت کی امید بھی ...اور ہاں میں بحث بھی نہیں کروں گا  ...ابوبکر قدوسی

##############################
https://web.facebook.com/abubakr.quddusi.3/posts/2513051508754158?comment_tracking=%7B%22tn%22%3A%22O%22%7D
احباب سے خصوصی وقت میں دعا کی درخواست ہے ۔۔۔۔ دو روز سے مسیب قدوسی زیادہ بیمار ہیں ۔

##############################
https://web.facebook.com/abubakr.quddusi.3/posts/2511805615545414?comment_tracking=%7B%22tn%22%3A%22O%22%7D
جب نعمتیں چھن  جاتی ہیں .....

##############################
https://web.facebook.com/abubakr.quddusi.3/posts/2514835288575780?comment_tracking=%7B%22tn%22%3A%22O%22%7D
الله ہم تجھ سے تیری  رحمت کے طلب گار ہیں ۔ تو واحد ہے کہ کمزروں اور پریشان حال لوگوں کی داد رسی کرتا ہے ۔ کوئی نہیں جو تیرے سوا مشکلات کو ٹال سکے ۔ دکھی دلوں پر تو ہی مرہم رکھتا ہے ۔ الله ہم تیری رحمت کے طلب گار ۔ تو غنی ہم گدا ۔ تو خالق ہم مخلوق ۔

##############################
https://web.facebook.com/abubakr.quddusi.3/posts/2514605235265452?comment_tracking=%7B%22tn%22%3A%22O%22%7D
ارے بھائی جن کی اپنی اپنی پارٹی اور جماعت پر  مستقل توسیع شدہ لیڈر سوار ہیں ۔۔۔۔ان کو جنرل کی توسیع پر اعتراض ہے ۔۔ بت  ہم کو کہیں کافر ، الله کی مرضی ہے

##############################
https://web.facebook.com/abubakr.quddusi.3/posts/2518446848214624?comment_tracking=%7B%22tn%22%3A%22O%22%7D
امام احمد بن  حنبل رحمہ اللہ ایک علمی معاملے پر حکام کے سامنے ڈٹ گئے - اس پر حکمرانوں نے ظلم شروع کیا - کوڑے مارے جاتے ، امام بے ہوش ہو جاتے -  ہوش آتا تو ان سے پوچھا جاتا تو جواب وہی ہوتا جو ضمیر کہتا - تین  حکمرانوں نے امام پر ظلم و تعدی کے پہاڑ توڑ دیے ..پھر چوتھا حکمران آیا ...... اس نے امام کو رہا کیا ، عزت دی ، اکرام کیا ، احترام کیا -  ایک روز امام کو خلعت بھجوائی ، مال بھجوایا .... امام نے یہ مال واپس کیا اور اپنے بیٹے کو کہا : "تین حکمرانوں کے مظالم سہنا میرے لیے ایسے مشکل نہ تھے جتنا یہ اکرام اور انعام مشکل ہیں " کل سے مدارس پر عنایت خسروانہ اور احباب کا  اس پر "رقص مستانہ " دیکھا تو امام یاد آ گئے -  اللہ  اہل دین کو اس تازہ آزمائش میں سرخرو رکھے کہ :  ...."غریبوں " کے دن پھرنے والے ہیں -

##############################
https://web.facebook.com/abubakr.quddusi.3/posts/2518423374883638?comment_tracking=%7B%22tn%22%3A%22O%22%7D
انیس ممالک نے اقوام متحدہ کے حکم پر افغانستان پر جو حملہ کیا تھا وہ جائز تھا .غامدی صاحب  تفصیل  کچھ دیر میں شئر کرتا ہوںانیس ممالک نے اقوام متحدہ کے حکم پر افغانستان پر جو حملہ کیا تھا وہ جائز تھا .غامدی صاحب  تفصیل  کچھ دیر میں شئر کرتا ہوں

##############################
https://web.facebook.com/abubakr.quddusi.3/posts/2520264631366179?comment_tracking=%7B%22tn%22%3A%22O%22%7D
دوست نے عجیب بات کی کہ تقسیم کے بارے میں آپ کا نظریہ رد کا ہے سو پاکستان بارے بھی یہی نظریہ رہا ہو گا ۔۔۔۔ ظالم تو نے پی ہی نہیں  محبت تو اس بچے سے بھی ماں  دیوانی ہو کے ہی کرتی ہے کہ جو نامطلوب ہوتا  ہے اور بسا اوقات جبر سے مسلط کردہ ۔۔۔ یا یوں کہہ لیجئے کہ کسی محلے  میں اگر  کسی مسجد  میں جھگڑا ہو جائے اور اس اختلاف کے سبب کچھ نمازی اپنی الگ مسجد کھڑی کر لیں ۔۔۔تو جب یہ مسجد بن جائے تو یہ مسجد ہی ہو گی محترم ہو گی ۔۔۔اس کی ایک ایک اینٹ محترم و مقدس ہو گی ۔۔۔۔ سو پاکستان بھی  اتنا ہی محترم و مکرم ہے اب ۔۔۔۔ اس کی حفاظت ، اس کی بقا لازم  ہے ۔۔ اس کی اصلاح ، یہاں  قانون کی حکمرانی ، کرپشن کا خاتمہ ، اس کی تعمیر ہم سب کی خواہش ہے ۔۔۔

##############################
https://web.facebook.com/abubakr.quddusi.3/posts/2519346528124656?comment_tracking=%7B%22tn%22%3A%22O%22%7D
میں نے آج تک جب بھی غامدی صاحب پر تنقید کی ہے کبھی تہذیب کا دامن نہیں چھوڑا ، لیکن : رکھیو  غالب اس تلخ نوائی میں   مجھے معاف  آج کچھ درد میرے دل میں سوا ہوتا ہے  اس کلپ کو سن کے میں صدمے کی حالت میں ہوں ، مجھے امید نہیں تھی کہ غامدی صاحب ضمیر کو بھی رخصت دے چکے ہیں - طبقہ علماء میں ایسے لوگ ہمیشہ سے رہے ہیں کہ جن کا مقصد شہرت ، عزت اور جاہ کا حصول ہوتا ہے لیکن اس طلب جاہ کے باوجود ایک وقت آتا ہے کہ وہ شرما جاتے ہیں اور " خریدار " کے آگے بول اٹھتے ہیں کہ:  "  بس بھائی ، ضمیر اس سے آگے نہیں جانے دیتا "  لیکن غامدی صاحب نے تو حد کر دی - موصوف قران فہمی کے دعوے دار ہیں اور حالت یہ ہے کہ قران کی تفہیم میں امت کے اور صحابہ کے فہم کے خلاف چلتے ہیں ، بہت سے مقامات پر مسلمات کا انکار کر کے غلط تفہیم کرتے ہیں اور اس پر مصر رہتے ہیں -  جناب کی "قران فہمی" اسی ایک  چند منٹ کی ویڈیو نے کھول کے رکھ دی ہے کہ فرماتے ہیں کہ میں غیر مسلم اور مسلم کی تفریق کے علاوہ کسی لفظ کا قائل نہیں ان کا مطلب ہے کہ کسی کو کافر نہیں کہا جا سکتا - بھائی آپ کب سے "امام زمانہ " ہو گئے ...قران کریم کا مرضی کا مطلب نکالنا ان کا معمول ہے - قران کا غلط ترجمہ کرتے ہیں اور نادرست تفہیم کرتے ہیں - اس کلپ میں دیانت داری کو تین طلاق دیتے ہوے فرماتے ہیں کہ جہاد یعنی جنگ کرنا پڑتی ہے تب جب کوئی قوم ظلم پر اتر آتی ہے ان کی مراد تھی کہ افغانی حکومت یعنی ملا عمر کی حکومت ظلم پر اتر آئ تھی  اور ان کے نزدیک انیس ممالک کا افغانستان پر حملہ  جائز تھا یعنی جہاد کی ایک صورت ہو گئی ... قومے فروختند چہ ارزاں فروختند  جس ظلم کو خود امریکی "غیر  مسلم " بھی ظلم کہتے ہیں اور یورپ کے اہل دانش اس پر شرمندہ رہتے ہیں اس کو غامدی صاحب  جائز اور درست کہہ رہے ہیں -  ساتھ  فرماتے ہیں کہ جنگ کی کوئی مذہبی بنیاد نہیں ہوتی  -  موصوف "دانش ور "  کو شائد علم نہیں کہ ان کے اس جملے کا کیا مطلب ہے - یہ جملہ سیدھا  سیدھا نبی کریم کے غزوات پر ایک حملہ ہے ..کیونکہ نبی کریم کی جنگوں کی بیشتر وجوہات مذہبی تھیں ..

##############################
https://web.facebook.com/abubakr.quddusi.3/posts/2525728914153084?comment_tracking=%7B%22tn%22%3A%22O%22%7D
کیا صحابہ کرام صاحب ایمان نہیں رہے تھے  ابوبکر قدوسی  کسی بھی عمارت کو ڈھانا ہو تو اس کی اوپری منزل پر جا کے ڈائنامیٹ نصب  نہیں کرتے بلکہ ہمیشہ اس کی بنیادوں میں نقب زنی کرتے ہیں - سو اس معاملے میں بھی  یہی ہوا -  لیکن کبھی تصور تو کیجئے اس دور  کا ، اور کبھی تخیل ہی تخیل میں مکہ کی ان گلیوں  کا قصد تو کیجئے جب  ہمارے حضور نے پہلے پہلے بتان وہم و گمان ، لات منات اور عزی کی تکذیب کی -وہ بت کہ اہل مکہ کے "خدا " تھے - سو مشکلات اور ابتلاؤں کا ایک لمبا دور شروع ہوا -  حب نبی کریم صلی اللہ علیہ وسلم  نے دعوت کا آغاز کیا تو گھر سے باہر سب سے پہلے لبیک کہنے والے ابوبکر  تھے ، پھر  چند ساتھی  اور ملے - دعوت کے آغاز سے مکہ کی طرف ہجرت تک  چند درجن افراد ہی تھے جو آپ کے  ساتھی  بنے - آج ایک گروہ ان کے ایمان پر شک کر کے اپنے تئیں  ان کو مرتد اور کافر سمجھتا ہے - اس گروہ کا یہ دعوی اصل میں اسلام کی بنیادوں کو ڈھانے کے مترادف ہے - قران حدیث میں صحابہ کرام رضوان اللہ اجمعین کے ایمان  بارے متعدد باتیں موجود ہیں ..لیکن آج کوئی  حوالہ اور دلیل نہیں بلکہ صرف سوال : جب مکہ میں شدید ترین مشکلات کا دور تھا تو ان کو کیا پڑی تھی کہ "مفت کی مصیبت " گلے ڈالتے ؟  کیا ان کو خبر تھی کہ کل کو  اکیلے شخص کو ماننے والے تمام دنیا کے حاکم بن جائیں گے ؟  دیکھیے نا انسان خود کو مصیبت میں صرف لالچ یا عقیدے کے لیے مبتلا کرتا ہے ..اب  عقیدہ تو ان کی نظر میں ہے ہی نہیں  پھر لالچ کس بات کا ؟ ایک صاحب کہ جن کے گھر میں کئی کئی روز چولہا نہیں جلتا تھا ، جو مجبور کر دیے گئے کہ کسمپرسی کے عالم میں اپنا گھر بار چھوڑ جائیں ، ان کے ساتھ اس لیے لگ جانا کہ کل کو ان کے  سبب ہم بادشاہ بن جائیں گے ؟ چلیے مزید آگے چلتے ہیں .. کسی  طرح کوئی گمان کوئی خبر مل گئی ہو گی کہ کل کو عرب و عجم کی بادشاہت اسی گھر میں  آنی ہے تو اس بادشاہت کا کوئی فائدہ ہی اٹھایا ہوتا ؟ تاریخ اس بات پر ٹہر گئی ہے کہ  سیدنا ابوبکر کو خلافت ملی تو ایک مزدور جتنا وظیفہ مقرر کروایا اپنا ..پھر ایک روز بیوی نے میٹھا بنا لیا تو پوچھا کہ پیسے کہاں سے آئے ..بیوی نے  کہا کہ روز کے اخراجات سے  بچا  بچا جوڑے اور حلوہ بنا لیا کہ بہت من کرتا تھا ..سیدھے بیت المال کے نگران  کے پاس آئے کہ میرا اتنا  وظیفہ کم کر دو کہ ضرورت سے  زیادہ رہتا ہے - اور جب وفات کا وقت آیا تو وراثت میں کچھ نہ چھوڑا ... سوال ہے کہ آخر کس لیے اتنا اڑھائی عشرے کا کشٹ اٹھایا کہ ایک " صاحب " کے ساتھ ساتھ لگے رہے ، ماریں کھاتے رہے ، زخم اٹھاتے رہے ، جب وہ نبی دنیا سے گئے تو کوئی مال بنایا نہ دولت جمع کی ..گھر میں موجود پرانی خوش حالی کو بھی  تیاگ دیا .... اچھا مزید کمال یہ ہے کہ وقت وفات آیا تو اپنی مسند پر اپنے کسی بیٹے یا  عزیز کو بٹھانے کی بجائے ایک بالکل ہی  خاندان سے باہر کے  بندے کے حق میں وصیت کر گئے - جی ہاں سیدنا عمر کے بارے میں وصیت کی کہ اب حاکم وہ ہوں گے - سوال یہ ہے کہ آخر اس حاکمیت کا کیا فائدہ اٹھایا ....؟ یہی سوال سیدنا عمر بارے ہیں  یہی سوال دوسرے صحابہ بارے  اور ہاں فیصلہ ہم کیوں کریں ۔۔۔۔۔ فیصلہ تو سیدنا علی کر گئے ----  ایک دن حضرت علی کرم اللہ وجھہ نے خطبہ ارشاد فرمایا کہنے لگے۔ اے لوگو! بتاو سب سے بڑھکر بہادر کون؟ لوگوں نے کہا امیر المومنین اَپ! فرمایا مجھ سے تو جس نے مقابلہ کیا میں نے اس سے اپنا پورا بدلہ لیا۔ مگر سب سے بڑھکر بہادر تھے ابوبکر! ہم نے ایک جنگ میں حضور علیہ السلام کیلیے ایک سایبان سا بنایا تھا سو ھمنے اَپس میں بات کی کہ حضور کیساتھ کون ھوگا تاکہ مشرکوں میں سے کوئ اَپ پہ حملہ نا کردے۔ سو بخدا ھم میں سے کوئ قریب ناھوا سواے ابوبکرکے ! وہ تلوار سونت کر حضور کے پاس کھڑے تھے جوں ہی کوئ کافر آپ علیہ السلام پہ حملہ کرتا، ابو بکر رضی اللہ عنہ فورا اسے دور کردیتے۔ سو یہ ھے وہ شخصیت کہ جسے سب سے بہادر کہا جاسکتا ھے! یادیں تازہ کرتے ھوے سیدنا علی نے یہ واقعہ بھی سنایا کہ  میری اَنکھوں کے سامنے وہ منظر بھی ھے کہ مکہ میں حضور علیہ السلام کفارِ قریش کے نرغے میں ھیں ایک اَپکو کھینچ رھا ھے تو دوسرا گرا رھا ھے اور وہ کہتے جارھے ھیں تم نے ھمارے خداوں کو ایک خدا بنا ڈالا؟؟ فرمانے لگے کہ بخدا ھم مسلمانوں میں نے کوئ قریب نا گیا ماسوا ابوبکر کے، وہ مارتے ھوے بڑھے ایک سے بھڑے دوسرے کو پچھاڑا اور ساتھ میں کہتے جاتے تمہارا ناس جاے! کیا تم ایک اَدمی کو اسلیے مارتے ھو کہ وہ کہتا ھے میرا رب اللہ ھے!! پہر حضرت نے جو چادر اوڑھ رکھی تھی اسے اٹھایا اور روے!  اسقدر روے کہ داڑھی مبارک تر ھوگئ پہر فرمانے لگے لوگو! میں تمکو خدا کی قسم دیکر پوچھتا ھوں کہ کیا ابوبکر بھتر تھے یا فرعون کی قوم کا وہ مومن؟[جسنے ایمان چھپارکھا تھا اور موسی علیہ السلام کی وکالت کرکے لڑا تھا] لوگ خاموش رھے حضرت علی فرمانے لگے فرعون کی قوم والے مومن کیساتھ بھری دنیا ھو تب بھی ابوبکر کیساتھ ایک گھڑی اس سے کہیں بہتر ھے، وہ اَل فرعون والا مومن تو اپنا ایمان چھپاے ھوے تھا اور ابوبکر وہ ذات تھی کہ جسنے ان حالات میں بھی اپنے ایمان کا اعلان کررکھا تھا۔ .............................. [سیدنا علی کے اس بیان کی یہ آخری سطور برادر صہیب نسیم سے مستعار لی گئی ہیں ]

##############################
https://web.facebook.com/abubakr.quddusi.3/posts/2524927927566516?comment_tracking=%7B%22tn%22%3A%22O%22%7D
میری ایک "خامی " ہے کہ مجھے جو بات سمجھ نہیں آتی وہ میں لوگوں کی خوشی کی خاطر بھی نہیں کر پاتا -  اب یہی معاملہ لیجئے کہ امارات نے بھارتی ہٹلر مودی کو "خلعت فاخرہ " سے نوازا تو امارات کی مذمت لازمی ہے ورنہ حب الوطنی مشکوک ہے -  جہاں تک  تعلق ہے امارات کی اس "حرکت" کا تو اس کے دو پہلو ہیں ..  ایک امت دوسرا کاروبار اگر تو آپ امت مسلمہ والا چورن پھانک کے پا بہ سیخ ہیں تو مجھے مت کوسیے کہ یہ دروازہ ہمارے مشرف صاحب نے خود مدت پہلے امت کے نظریئے کا باقاعدہ تمسخر  اڑا کے بند کیا تھا -  ان دنوں افغانستان پر امریکی دہشت گردی کا   آغاز تھا ...امریکہ نے پاکستان کو دھمکی دی اور ہم "امت امت " کھیلنا بند کر کے "سب سے پہلے پاکستان " ہو گئے - اور پھر حالت یہ ہوئی کہ نہتے افغان عوام پر بمباری کے لیے ہماری سرزمین استعمال کی گئی - دوست ! مجھے بتائیے ، یا اگر ضمیر زندہ ہے تو سوچئے کہ کیا  اللہ ہمارے اس گناہ کو معاف کر دے گا کہ جس کا حصہ تمام  قوم تھی ؟  عزیز ! اللہ نے کہیں ہمیں اس جرم میں تو آج تنہا نہیں کر دیا ؟ اس جرم کی فوری سزا تو ہمیں یہ ملی کہ ہزاروں پاکستانی بھی اس جنگ کے اگلے مرحلے میں شہید ہوے ..وہی امریکی قاتل اور قصائی بعد کو ڈرون حملوں کی صورت ہم پر ہی چڑھ دوڑے ..اور ہزاروں پاکستانی اس امریکی دہشت گردی کا شکار ہو گئے -  پھر ہمارے ساتھ ہی سنکیانگ میں  مسلمانوں کے ساتھ جو ظلم جاری ہے اس پر ہم سب کے سب مجرمانہ طور خاموش ہو گئے ... حد یہ ہے کہ مذہبی جماعتیں بھی اس پر خاموش ہیں ..تو بھائی کون سی امت ؟ یقین جانیے ہمارے جرائم کی ہمیں سزا مل رہی ہے - رہے یہ امارات والے تو ان کی دینی حمیت اور غیرت تو کب کی ختم ہو چکی ہے ، ان  سے آپ کو کیا امید تھی - دوبئی والوں کا اسلام سے تعلق اگر دیکھنا ہو تو ان کے ساحل دیکھ لیجئے ، ان کے ہوٹل دیکھ لیجئے ...عجیب جہالت ہے کہ کسی کے سر پر عربی "ٹائر " کسا دیکھ لیا تو اس کو اسلام کا نمایندہ سمجھ لیا جاتا ہے .اور امت کا ٹھیکے دار ________ دوسری بات سمجھ لیجئے کہ دبئی والے اب  مکمل کاروباری ہیں اور انڈیا ان کا بڑا کاروباری پارٹنر - سو وہ کس طرح ایک کاروباری ساتھی کو آپ کی خاطر ناراض کر لیں کہ ہم جو خود کشمیر کے لیے سنجیدہ نہیں ہیں - ہماری اپنی حالت آج کے دن  تک یہ ہے کہ انڈیا کے ساتھ کاروبار ، سرحدیں ہر شے بحال ہے اور ہم امید کر رہے ہیں کہ دوسرے ہماری جنگ لڑیں - بھائی لوگو کوئی دوسرے کی جنگ نہیں لڑتا - دنیا بدل گئی ہے _ بہت تلخ بات ہے ایک عزیز الجھ سا گیا ..لیکن کیا الجھنے سے حقیقتیں بدل جاتی ہیں ؟ دیکھئے میانمار یعنی برما کی قاتل عورت آنگ سان سوچی وہ تھی کہ کبھی بہت لبرل بنتی تھی ...لیکن  ہزاروں مسلمان برما میں قتل ہوے تو  وہ بھی مودی بنی رہی ..لیکن پاکستان نے اس کو اسی طرح ایوارڈ دیا جس طرح دوبئی والوں نے ..اسی طرح چینی صدر کو ابھی آپ کے صدر نے ویسی ہی پٹی پہنائی جیسی دوبئی کے عربوں نے مودی کے گلے میں ڈالی - کیا چینیوں نے کشمیریوں  سے زیادہ ایغور مسلمانوں پر  زندگی  تنگ نہیں کی - کیا برما جیسی وحشت کسی اور نے کی ؟ لیکن ان ہر دو ملکوں  کے ساتھ ہم نے وہی معاملہ کیا جو  امارات والوں نے کیا ؟ اگر امارات والے مجرم ہیں تو ہم کیوں پاک اور پوتر ؟؟؟ اور ہاں  بیس لاکھ ہاں جی بیس لاکھ شامی مسلمان کس نے قتل کیے ؟ کیا آپ روسی جلاد اور قصائی پیوٹن کو بھول گئے ؟ اس اس جلاد پیوٹن کے ساتھ ہماری موجود حکومت نے کیا محبت بھرا سلوک کیا تھا ؟ یاد ہے ؟ بس اپنے زخم ہی دکھائی دیتے ہیں ؟ آپ اس پیوٹن کے جس طرح صدقے وار جا رہے تھے امارات والوں نے بھی وہی کیا ہے اور بس ....  اور ہاں چہار بہار  ایرانی بندرگاہ کہ جو گوادر کے مقابل انڈیا کو دی گئی وہ بھی یاد کر لیجئے گا ضرور  ، کیا ایران کی یہ "محبت "  امہ کے تصور کو مجروح نہیں کرتی ؟ مذمت کیجئے ، ظلم کی کہ جو بھی کرے ..لیکن عورتوں کی طرح رونا ختم کیجئے -  حقیقت یہ ہے کہ عرب ہوں یا ایشیائی اور افریقی مسلمان حکمران سب ہی اس کھیل میں ننگے ہیں ... جب ہم ضرورت آن پڑی تو "امہ امہ " کھیلنا شروع کر دیتے ہیں ..یہ بھلا کیا بات ہوئی ... جان لیجئے کہ ہمارا رونا دھونا اسی اخلاق باختہ عورت کی طعنہ زنی ہے کہ جو دوسری اخلاق باختہ عورت کو عزت لٹ جانے کا طعنہ دیتی ہے - ہاں آخری بات ! امہ ہے آج بھی ہے ..لیکن معصوم عوام ، مسلمان عوام کے دلوں میں ، ایمان میں .. کبھی کسی عام  عرب ، ترک ، مصری اور  پاکستانی سے پوچھئے ...سب ایک دوسرے کے غم میں شریک ہیں ..ہاں یہ ایوارڈ  دینے والے ، قاتلوں کے گلوں میں پٹیاں  ڈالنے والے امہ نہیں ..یہ تو سب سے  پہلے  اقتدار  والے ہیں .استعمار کے نمائندے ---  ابوبکر قدوسی #abubakr #quddusi

##############################
https://web.facebook.com/abubakr.quddusi.3/posts/2538231079569534
ایک بات یاد رکھ لیجئے اور اس کو حرز جان بنا لیجئے ،،اسلام میری اور آپ کی خواہشات کا نام نہیں یہ رسول آخر پر تمام ہو گیا تھا - انہوں نے کسی بھی  موت پر تین دن کا سوگ جائز قرار دیا تھا ...اس کے بعد سوگ ماننا آپ کی اپنی مرضی کا دین تو ہو سکتا ہے لیکن صاحب شریعت کے احکام کے خلاف -  یہ جو دوست یوم عمر کا ضد میں آ کے اہتمام یا شور کر رہے ہیں یہ بھی اس تین روزہ سوگ  کے نبوی حکم کے خلاف ہے -  اس  سے زیادہ حماقت کیا ہو سکتی ہے کہ دین کے نام پر ہی دین لانے والے کے حکم کے خلاف کیا جائے - اسلام حقیقتوں کا دین ہے نہ کہ محض جذبات کا جوار بھاٹا ..... اصولوں اور ضابطوں کا دین ہے نہ کہ خواہشات کی دنیا -  رسول کریم نے جو ضابطے مقرر کر دیے اس سے ایک شمہ بھر ہٹنا بھی ایمان کی بربادی ہے - اس لیے اسلام میں  شہادت مظلوم  عثمان کا سوگ ہو یا عمر کا ...یا کوئی اور اس سے بڑا یا  چھوٹا حادثہ ..اس کو بطور غم کا دن یا سوگ کی محفل منانا جائز ہی نہیں -  ہاں ایک بات سمجھ لیجئے کہ انسانی جذبات ہوتے ہیں بلاشبہ ہوتے ہیں ان سے مفر نہیں یہ فطرت کا حصہ ہیں - سو ان مخصوص ایام میں دل بھر آنا ، دل پر غم کی کیفیت طاری ہو جانا غلط ہے نہ حرام ...لیکن مکرر عرض ہے کہ غم کا دن منانا اس کا اہتمام کرنا الگ معاملہ ہے -  اس کی مثال رسول معظم کے اس جملے سے سمجھے جو آپ نے اپنے بیٹے ابراہیم کی میت کو ہاتھ میں اٹھائے فرمائے تھے - ............. صلی اللہ علیہ وسلم -

##############################
https://web.facebook.com/abubakr.quddusi.3/posts/2542784179114224
آپ کی کیا رائے ہے ۔۔آن صاحب کے اور ان کے بیان کے بارے ۔۔

##############################
https://web.facebook.com/abubakr.quddusi.3/posts/2545334195525889
حادثہ کربلا پر میں بحث کا عادی نہیں - مجھے آل حسین سے محبت ہے ، ان کا غم میرا غم  - قاتل کی نامزدگی ان کا حق ، میں آپ کون ؟؟ سو ہم تو ان قاتلوں پر ہی لعنت کریں گے جن پر بیمار کربل نے لعنت کی ، قاتل کہا ، نفرت کی - قصہ مختصر -

##############################
https://web.facebook.com/abubakr.quddusi.3/posts/2544635908929051
ایک ہفتےمیں سکول ٹیچرز کا دوسرا قتل ۔۔۔۔

##############################
https://web.facebook.com/abubakr.quddusi.3/posts/2553316254727683
شائد تین برس گزرے کہ سوشل میڈیا کو چھوڑنے کا ارادہ کیا ۔۔۔اکاونٹ بند کیا اور رخصت ہوا ۔۔احباب نے ایسا پرزور تقاضا کیا کہ واپس آنا پڑا ۔  حالانکہ غالب خستہ کے بغیر کون سا دنیا کے کام بند تھے ۔۔۔ اس کے بعد ایسا کوئی اعلان نہیں کیا ۔۔اچھا نہیں لگتا کہ بندہ اس طرح کی اشتہار بازی کرے  کہ جی جا رہا ہوں اور دوست اصرار کر رہے ہوں کہ نہ جائیں ، آپ کی بہت ضرورت ہے ۔۔ ۔لیکن دل کی بات یہ ہے کہ دل سوشل میڈیا سے اٹھ چکا ہے ۔۔۔جی نہیں چاہتا کچھ  لکھنے لکھانے کو ۔۔۔ ۔۔۔۔۔۔۔ تنگ آ چکے ہیں کشمکش زندگی سے ہم  ٹھکرا نہ دیں  جہاں کو کہیں بے دلی سے ہم

##############################
https://web.facebook.com/abubakr.quddusi.3/posts/2552692834790025
حسین خوشبو تھے ...اور خوشبو لٹ گئی ...( رضی اللہ عنہ) ...ازقلم ، ابوبکر قدوسی  . وہ سب اپنے اپنے زمانے کےنبی تھے ، محض اپنے زمانے کے اور اپنی قوم کے نبی - لیکن اب کے اللہ نے ان کو بھیجا کہ جو اس عمارت کی خشت آخر تھے اور انہی ہاتھ اپنا سندیسہ بھیجا ۔ اب یہ طے تھا  اب کوئی نہیں آئے گا ، اور اب یہ جو آ گئے ہیں تو جبرائیل بھی نہیں آئے گا  ایک روز بے برگ و بار پہاڑ کے پہلو میں غار میں جبرائیل اترے ، تنہائ میں مصروف فکر عبدالمطلب کے فرزند چونک پڑے ، کچھ ڈر سے گئے ، پہلی وحی کا نزول تھا  ..... "اقراء" ...... اور یہ ہی اعلان تھا کہ اب آسمان سے روح القدس ، جبرائیل ، فرشتوں کے سردار کسی  اور پر وحی لے کر نہیں اتریں گے  رب نے موتیوں کی ، اور جواہرات کی اس لڑی کا امام مقرر کر دیا کہ مقتدی پہلے سے آچکے تھے ، یہ محمد (صلی اللہ علیہ وسلم) تھے - سردار مکہ کے یتیم پوتے ، لیکن ازل تا ابد انسانیت کے فخر اور سب سے افضل - اک روز ساتھی کے ساتھ مدینے کے راستے میں نکلے ، بچے کھیل رہے تھے ، اک بچہ کچھ الگ سا تھا ، زیادہ پیارا، زیادہ "سوہنا " .... نبی کے قدم ٹھہر گئے ، بچہ بھی کھل اٹھا ، آپ آگے بڑھے کہ بچے کو پکڑ لیں ، بچہ آگے کو بھاگا ، کھیل ہی کھیل میں "پکڑن پکڑائ" شروع ہو گئی ...اور جب یہ کھیل نانا اور نواسے کا ہو تو تو دیر تک نواسہ ہی جیتتا ہے - جانتے ہیں کیوں ؟ ...نانا کا جی کب چاہتا ہے کہ نواسہ ہارے ..... پھر نواسہ نانا کو چمٹ گیا ، ساتھی روایت کرتا ہے کہ نانا نے ایک ہاتھ نواسے کی ٹھوڑی کے نیچے رکھا ، چوما اور پھر صاحب وحی نے کہا کہ جو اپنی مرضی سے نہیں بولتے : "حسین مجھ سے ہے اور میں حسین سے ہوں ، یا اللہ تو اس سے محبت کر جو حسین سے محبت کرتا ہے ، حسین نواسوں میں سے ایک نواسہ ہے " اور پھر ان سے یوں محبت ہوئی کہ مثال نہ ملی - اس روز مومنوں کے امیر عمر رضی اللہ عنہ بہت مصروف تھے کہ حسین چلے آئے ، مصروفیت دیکھ کر جو پلٹے تو امیرالمومنین کو خبر ہو گئی: "حسین بیٹا کیوں واپس چل دئیے؟" سید نے کہا "آپ مصروف جو تھے" "ہمارے سر پر عزت کا جو تاج ہے وہ اللہ کے فضل کے بعد خاندان نبوت کی برکت سے ہی تو ہے.... "... اور حسن و حسین ، کریم ابن کریم تھے نجیب ابن نجیب تھے ، اصحاب رسول سے ملنے والے اس محبت کا ، پیار کا بدلہ اس روز دیا کہ جب باغی مدینے پر چڑھ دوڑے ، خلیفہ کے گھر کا محاصرہ کر لیا - سیدنا عثمان رضی اللہ عنہ نے مگر سختی سے اپنے ساتھیوں کو مقابلے میں اترنے سے روک دیا - مگر حسین نہ رہ سکے -  تھے کس کے نواسے کہ جو بہادری کا استعارہ تھے - تلوار حمائل کی ، اور سیدنا عثمان ، کہ جو ان کے خالو تھے ، کی چوکھٹ سے آن لگے جگ تے توں جیویں  تے تیری آس تے میں جیواں جب تک سیدنا حسین اپنوں میں رہے ، مامون رہے ، مدینے میں رہے سر کا تاج تھے ، مکے میں گئے ماتھے کا جھومر ٹہرے ....حجاز کی رونق تھے اہل حجاز کی جان تھے-  لیکن ...... فرشتہ تو بہت پہلے آ گیا تھا ، صاحب وحی اس روز اشک بار تھے ، ایک ساتھی جو پاس آیا تو آنسو دیکھ کے تڑپ اٹھا ، پیغام بر آئے تھے ،خبر دے کر گئے کہ فرات کے کنارے خوشبو لٹ جائے گی ، حسین شیہد ہو جائیں گے .... کہا بھی یہی تھا نا کہ "حسن و حسین دنیا میں میری خوشبو ہے " سیدنا حسین عراقیوں میں چلے آئے ، کوفے کی بےوفا مٹی نے ان سے بھلا کیا وفا کرنا تھی .... ایک روز ایک کوفی عبداللہ بن عمر (رض) سے سوال کر بیٹھا کہ حالت احرام میں مچھر کو اگر مار لیا .....؟ بے ساختہ کہہ اٹھے کہ  "عراقیوں نے حسین کے خون کو بہا لیا اور مچھر کی فکر میں ہیں " - کوفہ آ گیا ، خطوں کی بوریاں کھل گئیں ، لیکن کوفی سب بھاگ گئے ، صاف مکر گئے ، سید کے لیے تکلیف دہ معاملہ ہو گیا ، امیر معا ویہ رضی اللہ عنہ نے اک بار ان کو خط لکھا تھا ، ذھبی نے اپنی تاریخ میں نقل کیا ہے کہ امیر (رض) نے لکھا تھے : "حسین ! ان عراقیوں کو آپ آزما چکے ، یہ وہی تو ہیں جنہوں نے آپ کے والد ، اور بھائی کے ساتھ بھی دھوکہ کیا تھا " اور جب سید بادشاہ کوفے کے جوار میں پہنچے تو ان کو معلوم ہو گیا کہ امیر کی بات سچ ہو گئی ... ان کے ساتھ اہل عراق نے دھوکہ کیا ، ان کو اس روز سیدنا علی کی بات یاد آئ ہو گی کہ "معاویہ تیرے ساتھ کھرے میرے کھوٹے ہیں" .... کرب وبلا میں اک ہنگام تھا اور ایسے میں سیدنا حسین نے تقریر کی ، مقتل حسین کا شیعہ مصنف روایت کرتا ہے کہ سید نے فرمایا: " ہم تمھاری مدد کو آئے ، تم نے ہم پر تلواریں سونت لیں ، تمہارا ناس ہو ، تم اس امت کے طاغوت ، حق سے منحرف ، کتاب اللہ کو پھینکنے والے ، سنتوں کو مٹانے والے اور پیغمبروں کی اولادوں کو قتل کرنے والے ہو " ....سید عرب ، جگرگوشہ رسول نے اپنے قاتلوں کی امت کو خبر کر دی.....کہ جنہوں نے پیغمبروں کی اولاد کو قتل کرنا تھا........ سورج چمک رہا تھا ، تلوار چل رہی تھی نہ جانے کس کی چمک زیادہ تھی تلوار کی یا سورج کی ......تلوار اٹھی ، جھکی ، چلی .............اور خوشبو لٹ گئی .........حسین رخصت ہووے .....

##############################
https://web.facebook.com/abubakr.quddusi.3/posts/2556134291112546
اعتدال بلا شبہ ایک مشکل معامله ہوتا ہے  - یہ ایسی کٹھن وادی ہے کہ خال ہی کوئی سلامت گذر پاتا ہے  , لیکن یہ ایسا ناممکن بھی نہیں کہ امر  محال ہو جائے ۔۔۔ سیدنا حسین رض ، سیدنا امیر معاویہ رض  اور یزید کے معاملے میں بیشتر سے بھی زیادہ لوگ اسی بے اعتدالی کا شکار ہیں ۔۔۔ سیدنا امیر معاویہ رض  کے بارے میں  بحث کا  دروازہ سردار جنت ، محبت رسول سیدنا حسن رض  نے اپنے عمل سے بند کر دیا تھا ۔۔۔۔اس کے بعد اگر کوئی شاہین بنے یا فاختہ اور اس پر ایک حرف بھی غلط بات کرے گا تو خرابی نامہ اعمال میں ہی آئے گی ۔۔ واقعہ کربلا اور یزید کے باب میں بھی بحث کا دروازہ آل حسین نے اپنے عمل سے بند کر دیا تھا ۔۔۔اب جس کا جی چاہے اپنے اعمال برباد کرے سو کرتا رہے ۔۔ اعتدال  قسمت سے نصیب ہوتا ہے ۔۔

##############################
https://web.facebook.com/abubakr.quddusi.3/posts/2558067650919210
جب کوئی آپ کی  تعریف کرے تو الله کی حمد اور استغفار کیا کیجئے ۔۔۔۔کہ کمال آپ کا ذاتی ہے ہی نہیں ۔  آپ تو جزو  بدن ہوتے سانس کے انعکاس پر بھی قادر نہیں ہیں ۔۔۔

##############################
https://web.facebook.com/abubakr.quddusi.3/posts/2557194507673191
کل جو کراچی کو آرٹیکل ١٤٩ اے کے تحت سندھ سے الگ کرنےکی تجویز سامنے آئی تو بلاول بھٹو کا جو ردعمل آیا وہ اس کے"مبینہ "  دادا کم نانا ذوالفقار علی بھٹو کی یاد دلا گیا - بلاول بھٹو نے  کہا کہ:   ایک اور  مشرقی پاکستان بن سکتا  ہے ، سندھو دیش کی صورت میں -  بھٹو صاحب نے بھی  مشرقی پاکستان بننے سے پہلے "ادھر تم ،  ادھر ہم " کی بات کی  تھی ..شائد لہجہ بھی یہی رہا ہو گا -  کراچی پیپلز پارٹی کے لیے سونے کی چڑیا ہے جس کو کسی صورت بھی وہ اپنے ہاتھ سے گنوانا نہیں چاہے گی -  اندازہ کیجئے کہ  ماہانہ سو ارب روپے کے  ٹیکس یہ کراچی سے اکٹھے کرتے ہیں جن میں سے صرف دس ارب روپے کراچی کو واپس ملتے ہیں ... باقی سب اندرون  سندھ یا جیبوں میں جاتے ہیں - اب کون جاہل چاہے  گا کہ کراچی کو وفاق کے زیر انتظام کیا جائے -  میں رات سے بلاول بھٹو کی بات سے یہی سوچ رہا ہوں کہ سندھ دھرتی تو ہو گئی مقدس ماتا کہ کبھی بھی اس کی انتظامی تقسیم کی بات کی گئی تو یہ لوگ مشتعل ہو اٹھتے ہیں  . یہ لوگ اصل میں سندھ دھرتی کے بھی سجن  اور وفادار نہیں .... کبھی اندروں سندھ جا کے دیکھئے غربت پر پھیلائے ہر دیوار و در سے برس رہی ہے - خود یہ جونکیں اسی "مقدس " سندھ دھرتی کا خون پی پی کے جوان ہوئی ہیں ...اب کراچی کو الگ کرنے کی صورت میں ان کے منہ کو لگا خون بند ہو جائے گا سو یہ منحوس  چوتھی نسل ایک بار پھر ملک کی سالمیت پر بات کر رہی ہے - ابوبکر قدوسی

##############################
https://web.facebook.com/abubakr.quddusi.3/posts/2563342393725069
رُکو تو تم کو بتائیں ، وُہ اِتنے نازُک ہیں کلی اَکیلے اُٹھائیں ، وُہ اِتنے نازُک ہیں کہا طبیب نے ، گر رَنگ گورا رَکھنا ہے تو چاندنی سے بچائیں ، وُہ اِتنے نازُک ہیں وُہ بادلوں پہ کمر ’’سیدھی‘‘ رَکھنے کو سوئیں کرن کا تکیہ بنائیں ، وُہ اِتنے نازُک ہیں وُہ نیند کے لیے شبنم کی قرص بھی صاحب کلی سے پوچھ کے کھائیں ، وُہ اِتنے نازُک ہیں بدن کو دیکھ لیں بادل تو غسل ہو جائے دَھنک سے خشک کرائیں ، وُہ اِتنے نازُک ہیں سیاہی شب کی ہے چشمِ غزال کو سُرمہ حیا کا غازہ لگائیں ، وُہ اِتنے نازُک ہیں وُہ دو قدم چلیں پانی پہ ، دیکھ کر چھالے گھٹائیں گود اُٹھائیں ، وُہ اِتنے نازُک ہیں کلی جو چٹکے تو نازُک ترین ہاتھوں سے وُہ دونوں کان چھپائیں ، وُہ اِتنے نازُک ہیں سریلی فاختہ کُوکے جو تین مُلک پرے شکایت اُس کی لگائیں ، وُہ اِتنے نازُک ہیں پسینہ آئے تو دو تتلیاں قریب آ کر پروں کو سُر میں ہلائیں ، وُہ اِتنے نازُک ہیں ہَوائی بوسہ دِیا پھول نے ، بنا ڈِمپل اُجالے ، جسم دَبائیں ، وُہ اِتنے نازُک ہیں وُہ گھپ اَندھیرے میں خیرہ نگاہ بیٹھے ہیں اَب اور ہم کیا بجھائیں ، وُہ اِتنے نازُک ہیں وُہ گنگنائیں تو ہونٹوں پہ نیل پڑ جائیں سخن پہ پہرے بٹھائیں ، وُہ اِتنے نازُک ہیں وُہ زیورات کی تصویر ساتھ رَکھتے ہیں یا گھر بلا کے دِکھائیں ، وُہ اِتنے نازُک ہیں کبوتروں سے کراتے تھے بادشاہ جو کام وُہ تتلیوں سے کرائیں ، وُہ اِتنے نازُک ہیں وُہ پانچ خط لکھیں تو ’’شکریہ‘‘ کا لفظ بنے ذِرا حساب لگائیں ، وُہ اِتنے نازُک ہیں گواہی دینے وُہ جاتے تو ہیں پر اُن کی جگہ قسم بھی لوگ اُٹھائیں ، وُہ اِتنے نازُک ہیں بس اِس دلیل پہ کرتے نہیں وُہ سالگرہ کہ شمع کیسے بجھائیں ، وُہ اِتنے نازُک ہیں وُہ سانس لیتے ہیں تو اُس سے سانس چڑھتا ہے سو رَقص کیسے دِکھائیں ، وُہ اِتنے نازُک ہیں شراب پینا کجا ، نام جام کا سن لیں تو جھوم جھوم سے جائیں ، وُہ اِتنے نازُک ہیں نزاکت ایسی کہ جگنو سے ہاتھ جل جائے جلے پہ خوشبو لگائیں ، وُہ اِتنے نازُک ہیں گھروندے ریت سے ساحل پہ سب بناتے ہیں وُہ بادلوں پہ بنائیں ، وُہ اِتنے نازُک ہیں جلا کے شمع وُہ جب غُسلِ آفتاب کریں سفیدی رُخ پہ لگائیں ، وُہ اِتنے نازُک ہیں شکار کرنے کو جانا ہے ، کہتے جاتے ہیں پکڑنے تتلی جو جائیں ، وُہ اِتنے نازک۔ ہیں

##############################
https://web.facebook.com/abubakr.quddusi.3/posts/2562660447126597
ایک احمق اپنے لکچر نمبر فلاں میں کہتا ہے کہ:  " اردو بولنے والا ہر بندہ اسحٰق جھالوی کو جانتا ہے ۔۔ابن تیمیہ کو کون جانتا ہے ۔۔؟ اب شیخ الاسلام  کون ہوا ؟؟؟" عرض کیا ہے :  مرزا غلام احمد کی شہرت آپ کے استاد جھالوی سے بڑھ کے ہے ۔۔۔اردودان حلقے سے بھی نکلتی ہوئی ۔۔۔مشورہ ہے اس کو بھی شیخ الاسلام قرار دے کے بیعت کر لیجئے ۔۔حضور نیم مولوی اور نیم مکینک صاحب ۔۔۔۔۔

##############################
https://web.facebook.com/abubakr.quddusi.3/posts/2563551070370868
کیا غیر نبی کے ساتھ علیہ السلام کا استعمال درست ہے ؟ ابوبکر قدوسی : اہل السنہ اور دیگر گروہوں میں اس معاملے میں اصولی اختلاف ہے - گو بہت سے ایسے افراد جو خود کو اہل السنہ سے جوڑتے ہیں وہ غیر نبی کے لیے اس لفظ کو استعمال کرتے ہیں اور بہت سے عام لوگ بھی بنا مسلہ جانے محض دوسروں کی تتبع میں اس روش پر گامزن ہیں ، لیکن سوال یہ ہے کہ کیا قران و سنت کی روشنی میں یہ درست ہے ؟ بلا شبہ اللہ نے قران میں نبی کریم صلی اللہ علیہ وسلم پر درود بھیجنے کا حکم دیا ، جس کی پاس داری ہر مسلمان پر فرض ہے - اسی طرح دوسرے انبیاء پر بھی قران میں سلام بھیجا گیا ہے - سو یہ کہا جا سکتا ہے کہ انبیاء پر درود سلام قران کا طریق اور اسلوب ہے -  اسی طرح احادیث میں بھی نبی کریم صلی اللہ علیه وسلم اور دوسرے انبیاء کے لیے صلوه و سلام کی راویات آتی ہیں -فتح الباری میں اور الشفا فی تعریف حقوق مصطفی از قاضی عیاض میں ہے : اللہ کے نبیوں اور رسولوں پر صلوه (درود ) بھیجو ، اللہ نے ان کو بھی معبوث فرمایا ، ایسے ہی جیسا کہ مجھے " اسی سبب فتح الباری میں امام ابن ہجر نے سیدنا عبد اللہ بن عباس کا یہ قول درج کیا ہے کہ صلاہ صرف نبی کریم کے لیے خاص ہے جب کہ دوسرے مسلمانوں کے لیے دعائے مغفرت کی جائے گی - عمر بن عبد العزیز نے جب سنا کہ بعض واعظین نے خوشامد کے واسطے امرائے حکومت کے لیے صلاہ کا استعمال کیا ہے تو آپ نے ایک تحریری حکم جاری کیا کہ یہ صرف انبیاء کا حق ہے ، دوسرے مسلمانوں اکے لیے صرف دعا کی جائے گی -  نبی کریم صلی اللہ علیہ وسلم کے بعد مسلمانوں نے کبھی بھی سیدنا ابوبکر اور عمر و عثمان کے لیے یہ صلاہ و سلام استعمال نہیں کیا -بلکہ عشرہ مبشرہ و دیگر صحابہ بارے بھی یہ مروج نہیں رہا - صرف ایک گروہ نے سیدنا علی اور ان کی فاطمی اولاد کے لیے اس کو رواج دیا - ان کے اس عمل کے پیچھے محض عقیدت اور محبت نہیں تھی بلکہ ان کا عقیدہ تھا -  اور یہ عقیدہ "امامت " کا عقیدہ تھا - جس میں یہ آئمہ کرام انہی صفات سے متصف تھے کہ جو انبیاء کی ہوتی ہیں - اگر یہ کہا جائے کہ بسا اوقات منصب امامت انبیاء کے مقام اور اختیارات سے بھی بڑھ رہا ہوتا ہے تو غلط نہ ہو گا -جیسا کہ ملا باقر مجلسی اپنی کتاب جلا العیون میں لکھتے ہیں : "انبیاء پر جب آفتیں آئیں تو انھوں نے رب علی کو پکارا، مصائب میں حضرت علی علیہ السلام کو پکارنا سنت انبیاء ہے" -  امامت کے بارے میں ان کی کتب میں بہت واضح اقوال درج ہیں ، کچھ ملاحظہ کیجئے : آئمہ انبیاءعلیہ السلام سے زیادہ علم رکھتے ہیں (بحارالانوار) مرتبہ امامت مثل مرتبہ نبوت کے ہیں۔ (حیات القلوب)  بحار الانوار میں تو کھل کے لکھا گیا : قال رسول الله (صلى الله عليه وآله وسلم): ما تكاملت النبوة لنبي في الأظلة حتى عرضت عليه ولايتي وولاية أهل بيتي ومثلوا له فأقروا بطاعتهم وولايتهم. رسول اللہ صلی اللہ علیہ وسلم نے فرمایا : عالم ارواح میں کسی نبی کو اس وقت تک نبوت نہیں ملی جب تک اس کے سامنے میری اور میرے اہل بیت کی ولایت پیش نہیں کی گئی اور یہ ائمہ ان کے سامنے پیش نہیں کئے گئے پس انہوں نے ان کی ولایت و اطاعت کا اقرار کیا تب ان کو نبوت ملی۔ ( بحار الانوار ص 281 جلد 26)۔ اس کے بعد اہل السنہ کے علاوہ دوسرے گروہ جب کسی غیر نبی کو "علیہ السلام " کہتے ہیں تو ان کے کہنے سے یہ واضح ہوتا ہے کہ وہ بھی ان کو بطور امتی ، بزرگ ، کے احتراما ایسا نہیں کہہ رہے ہوتے ، بلکہ وہ ان کو مامور من اللہ ، انبیاء سے افضل یا کم از کم برابر جان کے ایسا کہتے ہیں - سو ان کے اس عمل کی سمجھ آتی ہے اور اپنے "عقیدے کی بنا پر " وہ اس میں "حق بجانب " ہیں - اب سوال تو ان اہل السنہ سے ہے کہ وہ اپنے اس عمل کا کیا جواز پیش کرتے ہیں کہ وہ تو نوع انسانی میں صرف انبیاء کو مامور من اللہ سمجھتے ہیں ، انبیاء کے علاوہ کسی کو غیر معصوم نہیں سمجھتے ، انبیاء کے مقام سے بلند تو کیا برابر بھی کسی کو نہیں سمجھتے -  بعض افراد کا یہ کہنا کہ لغوی طور پر ایسا کہنے میں کچھ غلط نہیں ہے تو یہ موقف اس وجہ سے کمزور ہے کہ امت کا صدیوں کا تعامل اور اس کو بطور ایک اصطلاح کے استعمال کرنا ایسا غیر اہم نہیں کہ اسے نظر انداز کر دیا جائے -  اللہ تعالی کے ساتھ عز و جل کا استعمال لغوی طور نہیں اصطلاحا کیا جاتا ہے - ورنہ لغوی طور تو یہ نبی کریم صلی اللہ علیه وسلم کے لیے بھی کیا جا سکتا ہے - کیونکہ آپ " عزیز " بھی ہیں اور " جلیل " بھی - لیکن چونکہ اب یہ محض الفاظ اور صفات نہیں بلکہ ایک اصطلاح بن چکی جو اللہ کے لیے خاص ہے سو یہی معامله صلاه و سلام کا ہے - کہ امت کا صدیوں سے معمول ہے کہ صلی اللہ علیہ وسلم نبی کریم کے لیے ، " علیہ السلام " انبیاء کرام کے لیے ، رضی اللہ عنہ صحابہ کرام کے لیے اور رحمہ اللہ عام مسمانوں کے لیے ، بزرگوں کے لیے - سو اب یہ اصطلاحات ہیں نہ کہ محض لغوی مفھوم کے حامل بعض الفاظ کا مجموعہ - بعض لوگ صحیح بخاری اور دیگر معتبر کتب میں اس استعمال کو بطور دلیل پیش کرتے ہیں - تو صراحت ہے کہ یہ بات ثابت نہیں کی جا سکتی کہ ایسا مصنف نے خود کیا یا کسی کاتب کی اپنی ذاتی محبت کا نتیجہ ہے -  اہل السنہ میں ایک گروہ ہے جو ان الفاظ کا استعمال جایز سمجھتا ہے اور اس کے حق میں ان کے پاس بھی عمدہ اور مضبوط دلائل موجود ہیں کہ جن سے بظاہر صرف نظر نہیں کیا جا سکتا - بحث کو ترک کر کے اگر ان کی بات مان بھی لی جائے تو ان کا یہ عمل ایک خاص نقطۂ نظر کے تتبع میں کچھ مخصوص افراد کو ہی کیوں اس لفظ سے " عزت " دیتا ہے اور دعا - کیا آپ نے کبھی کسی سے "امام ابوبکر علیہ السلام " سنا ؟ یا "سیدنا عمر علیه السلام " سنا ہو ؟ آپ ان دوستوں سے بھی کوئی ایسی نظیر پیش نہ کر سکیں گے - سبب اس کا یہی ہے کہ یہ دوست اس کو ایک گروہ کی طرف سے دیے گئے رواج کے سبب استعمال کرتے ہیں نہ کہ ان دلائل کی بنا پر کہ جو اس کے جواز کے لیے پیش کیے جاتے ہیں - ان کے اس عمل کی توضیح صرف یہی کی جا سکتی ہے کہ جواز کے قائلین نے پہلے ایک عمل اختیار کیا اور پھر دلائل تلاش کیے گئے - دلائل یقینا موجود تھے لیکن  مرنے کے بعد بھی میری آنکھیں کھلی رہیں  عادت جو پڑ گئی تھی تیرے انتظار کی  سو عادت کا حصہ کبھی نہ بن سکا کہ دوسرے صحابہ کے ساتھ "علیہ السلام " کہا جائے -  ہمارے اس مضمون کا بنیادی نکتہ بھی یہی ہے کہ اس میں عرف کا اور صدیوں سے چلی آ رہی اصطلاح کا لحاظ کرنا ہی ہو گا ، جو اس کو انبیاء کے لیے خاص کرتی ہے -

##############################
https://web.facebook.com/abubakr.quddusi.3/posts/2564517296940912
دو الگ الگ باتیں ہیں ۔۔۔ایک یہ کہ سندھ میں مندر پر حملہ لوگوں کا مقامی اشو ہو سکتا ہے ،جہالت اور حماقت ہو سکتی ہے ۔ لیکن :  اسلام کا اس  سے کوئی تعلق نہیں ۔۔۔اسلام غیر مسلموں کی عبادت گاہوں کی حفاظت کرنے کا حکم دیتا ہے ۔۔ان کو نقصان پہنچنے پر ازالہ کرنے کی تاکید تک کرتا ہے ۔۔۔۔یاد کیجئے جب مصر  کے قبطیوں نے سیدنا عمر سے شکایت کی کہ گورنر نے ان کے بت کی ناک توڑ  دی ہے تو سیدنا عمر نے کہا تھا ۔۔۔گورنر صاحب ان۔ کو راضی کرو معافی مانگو ورنہ قصاص میں آپ کی ناک ۔۔۔۔۔۔۔ پھر گورنر کو ان سے معافی مانگ کے اپنی ناک بچانی پڑی تھی  لیکن :  آپ اگر کسی روشن خیال نامی مخلوق کو اس پر منہ پھاڑ  کے اسلام ، مولوی یا دین داروں کو برا کہتے دیکھیں ۔۔۔تو سہولت سے اس کی وال پر جائیں ۔۔اگر تو اس نے کبھی کشمیر پر بھارت کی ، فلسطین پر اسرائیل کی ، شام پر روس کی ، عراق افغانستان  پر امریکہ کی مذمت بارے کوئی ایک حرف بھی لکھا ہو تو ۔۔۔رعایتی نمبر دے دیجئے وگرنہ :  وہی تین حرف بھیج کے واپس آ جائیے ۔۔ ۔۔۔۔۔۔۔۔ حل لغات  : تین حرف ، مراد لعنت

##############################
https://web.facebook.com/abubakr.quddusi.3/posts/2564315946961047
اللہ تعالی کے ساتھ عز و جل کا استعمال لغوی طور نہیں اصطلاحا کیا جاتا ہے - ورنہ لغوی طور تو یہ نبی کریم صلی اللہ علیه وسلم کے لیے بھی کیا جا سکتا ہے - کیونکہ آپ " عزیز " بھی ہیں اور " جلیل " بھی - لیکن چونکہ اب یہ محض الفاظ اور صفات نہیں بلکہ ایک اصطلاح بن چکی جو اللہ کے لیے خاص ہے سو یہی معامله صلاه و سلام کا ہے - کہ امت کا صدیوں سے معمول ہے کہ صلی اللہ علیہ وسلم نبی کریم کے لیے ، " علیہ السلام " انبیاء کرام کے لیے ، رضی اللہ عنہ صحابہ کرام کے لیے اور رحمہ اللہ عام مسمانوں کے لیے ، بزرگوں کے لیے - سو اب یہ اصطلاحات ہیں نہ کہ محض لغوی مفھوم کے حامل بعض الفاظ کا مجموعہ - ۔۔۔۔۔۔۔۔۔۔۔۔۔ اس موضوع پر تفصیلی پوسٹ نیچے وال پر ملاحظہ کیجئے اور شیئر کیجئے

##############################
https://web.facebook.com/abubakr.quddusi.3/posts/2566328776759764
مجھ ابوبکر قدوسی کو کبھی کسی نے گالی دینے والا ، لعنت ملامت کرنے والا پایا ہے ؟  ۔ ۔لیکن :  آج دیکھ لیجئے :  بھاڑ میں گئی تہذیب ۔  یہ جو ہے نا مولوی سلمان حسنی ندوی انڈیا والا ۔۔۔مودی کا یار ۔۔۔ اس  پر الله کی لعنت ہو کہتا ہے:  "  بعض صحابہ ایسے تھے جنہوں نے عبد الله بن ابی والا رویہ اپنایا ۔۔۔۔"  ویڈیو برادر ابو اشعر نے کمنٹ میں لگا دی ہے  ، دیکھ لیجئے  کہ یہ جاہل ، منحوس اور  منافق کیا بکواس کر رہا ہے ۔۔۔۔۔۔

##############################
https://web.facebook.com/abubakr.quddusi.3/posts/2566221483437160
گو ہمارے لبرل دوست  پردے کو محض ایک قید سمجھتے ہیں اور عورت کے حقوق کے تحفظ کی  بات کرتے ہوے اس کی عصمت  کے  تحفظ کی کوئی صورت بھی نہیں بتا پاتے ..اگر کوئی  زیادہ ہی سوچ پائے تو ذہن نارسا کی پرواز "سیکس  کی آزادی " سے نہیں بڑھ پاتا -  اور اس بڑھوتی کے باوجود .....  آزاد سکس کے باوجود ....  گرل فرینڈ اور بوائے فرینڈ کلچر کے باوجود ..... اور ہاں آزاد جنسی تعلقات کی سہولت کے باوجود ..... حالت یہ ہے کہ وہاں کی ہر سولہویں عورت کا کہنا ہے کہ ان کی جنسی زندگی کا آغاز "زنا  بالجبر " سے ہوا - ہمارے لبرل حضرات کے یہ دعوی یا  مطالبہ تو اب اس حقیقت کشائی کے بعد بیچ چوراہے پڑا آخری سانسیں لے  رہا ہے -  لیکن سوال یہ پیدا ہو گیا ہے کہ کل خیبر پختونخواہ حکومت نے جو حجاب کا حکم جاری کیا ، اور بعد ازاں عورتوں کے ان " ہمدردوں " کے  شور محشر کے بعد واپس لے لیا ، اس کے بعد ہمارے یہ لبرل حضرات کس طرح عورت کے حقوق کی بات کر سکتے ہیں ؟ دیکھئے نا یورپ کی عورت تو کہہ اٹھی کہ اس کی جنسی زندگی کا آغاز "ریپ " سے ہوا ...اب آزاد جنسی معاشرے میں بھی عورت  ریپ ریپ اور صرف ریپ ہوتی ہے تو .....آزاد جنسی زندگی کا تجربہ تو تذلیل کی آخری انتہا کو چھو گیا ، رسوا ہو گیا .. لیکن !  کیا ہمارے ہاں کے عورت فروش ......  اوہ معذرت  روشن خیال دانش ور ، اپنے نظریے کی کمزوری تسلیم کریں گے یا پھر ضمیر کو رخصت دیے .... "عورت کی منڈی" قائم کرنے کا مطالبہ جاری رکھیں گے ؟؟؟ ابوبکر قدوسی

##############################
https://web.facebook.com/abubakr.quddusi.3/posts/2568619859863989
" آسمان تو سارا غار میں اتر آیا  " ابوبکر قدوسی  اک قطرہ ، بہت قیمتی قطرہ کہ آنسو نہیں جواہر ، لعل ، یاقوت ، مرجان ..جی جو چاہے کہیے لیکن کہاں کہا جائے ، کیسے کہا جائے کہ حق ادا ہو جائے  -  ہزار بار کا سنا قصہ ، کس نے نہ سنا ہو گا ، لیکن کبھی یوں سوچا کہ اس رات کا بہا یہ آنسو ..... ہزار سمندروں سے بڑھ کر تھا ، اور اس رات آسمان کا آسمان زمین پر اتر آیا تھا - دو مسافر اکیلے ، تنہا ، اپنی بستی کو چھوڑ کے نکلے - بستی کہ بستے بستے بستی ہے - ہاں بستی کوئی مٹی ، زمین ، پہاڑ اور پانی کے چشموں اور جھرنوں کا نام تو نہیں ہوتا - بستی تو انسان بساتے ہیں - اور انسان بستی سے جو رخصت ہو تو اجڑ جائے ،  بھلے سب سامان زیست ادھر ہی موجود رہ جائے - شِکر دوپہر دا بلدا سورج دھپ دا بھانبڑ تھاں تھاں مچے واء دا پتہ اک نہ ہلے جی تاریخ میں لکھا ہے کہ رات نہیں ، ایسی ہی ایک تپتی دھوپ میں مسافر رخصت ہوے - ایک محب ، ایک محبوب ، ایک طلب گار دوسرا مطلوب - دشمن کا خوف کہ بستی سے نکل کے ایک غار میں جا رکے - ساتھی نے اپنے صاحب کے واسطے زمین کو بستر کیا - کچھ ہاتھ سے کچھ پیار سے  زمین صاف کر کے کہا کہ : "آرام کیجئے "-  "ہاں ہاں ، ابھی ٹہریے کہ ہر طرف سوراخ سے ہیں ، کوئی موذی نہ آجائے " کمال  ہے نا کہ تاریخ ہمیشہ ایک سی رہتی ہے کہ سوراخ باقی رہ جائیں تو کوئی نہ کوئی " موذی"  آن ٹپکتا ہے ..سو سب سوراخ بند کیے ، زانو وا کیا اور عرض کیا کہ : دل کہندا دلبر نوں ملیۓ کی سوغات لے جائیے  تَن دا ماس نیناں دیاں سیخاں بُھن کباب بنائیے ابوبکر کے حضور اب ان کے زانو پر سر رکھے آرام کر رہے تھے کہ نگاہ اک سوراخ پر پڑی تو خیال آیا کہ کوئی موذی ادھر سے ہی نہ آ نکلے ..ہائے ابوبکر کو مگر کیا خبر کہ کوئی ایک موذی ہو تو فکر کیجئے ...موذی ہیں آج تک نکل رہے ہیں ، کون کون سا سوراخ بند کیجئے - تن ہمہ داغ داغ شد  پنبہ کجا کجا نہم  اب کوئی سامان رفو پاس نہ تھا کہ ابوبکر رفو گری کرتے - سو ایڑھی وہاں ٹکا دی - اور موذی ادھر ہی تھا ..جانے کالا بچھو یا سیاہ سنپولیا .. فطرت ہے کہ ڈستے ہیں ، سو ڈس لیا - ہزار برداشت کیا کہ جسم کانپ کانپ نہ اٹھے اور "یار " کی آنکھ نہ کھل جائے ..لیکن کب تلک ....؟  گو ابوبکر کی ٹانگ نہ ہلی لیکن درد نے رگوں کا لہو نچوڑ کے آنکھوں کے راستے بہا دیا اور ایک موتی محبوب کے رخسار پر آن گرا -  ہائے کیسا حسین لمحہ ہو گا کہ جب ابوبکر کی محبت نے آنسو بن کے دنیا کے سب سے حسین چہرے کو مس کیا ہو گا -  آنسو نے نیند کو رخصت دی اور کائنات کے تاج دار اٹھ گئے - کچھ حیرت سے سوال پوچھا تو ماجرا سن کے محبت سے اپنا لعاب دوست کی ایڑھی پر لگا دیا - دن گذر گئے غار کے مسافر اب مدینے کے تاج دار تھے - غریب الوطنی کے دن تمام ہوے اور اللہ کی نعمتیں گھٹا بن کے امڈ امڈ آئیں - پھر ایک تاروں بھری رات  آقا علیہ السلام کو یہ رات پھر یاد آئی -  آج مگر ساتھی کوئی اور تھا - ہاں اپنی محبوب بیوی کے ساتھ بیٹھے تھے کہ یہی رات یاد آئی - سیدہ عائشہ کے جی جانے کیا خیال آیا کہ آسمان پر روشن ستارے دیکھ کے پوچھ بیٹھیں کہ کسی کی نیکیاں ان تاروں سی بھی ہوں گی - آسمان کہ کہکشاؤں سے بھرا ، تارے کہ جیسے آج زمین پر اترا ہی چاہتے ہوں .....: " ہاں ! عمر کی نیکیاں ان تاروں کی طرح ہیں " مرضی کا جواب نہ ملے تو دل بجھ سا جاتا ہے ، سیدہ کو امید تھی کہ ان کے بابا کا نام آئے گا .... پھر سے ایک موہوم  امید کا دیا ٹمٹمایا : امید کہ لو جاگا غم دل کا نصیبہ  "کوئی اس بھی بڑھ کے ، کسی کی اس سے بھی زیادہ ؟؟؟"... سوچ مگر سوچ ہی رہ گئی ، بس یہی پوچھ پائیں کہ: " میرے والد پھر کہاں ہیں کہ آسمان تو عمر ہو گئے " "عائشہ ، ابوبکر کی تو ایک رات کی نیکیاں عمر کی عمر بھر کی نیکیوں سے بڑھ کے ہیں " - ایک دم جیسے آسمان روشن ہو گیا ، اور سارا کا سارا غار میں اتر آیا ... صلی اللہ علیہ وسلم .... ...................................... ..

##############################
https://web.facebook.com/abubakr.quddusi.3/posts/2568154366577205
کوئی احمق کو جا کے بتائے ۔۔۔کہ مدارس تمام کے تمام پرائویٹ سیکٹر نے بنائے ، لوگوں نے چندے سے بنائے ۔یونورسٹیاں حکومتیں بناتیں ہیں ۔گالی دینی ہے تو سیاسی حکومتوں کو دو ۔۔۔  اور ہاں تم دو چار بنا بھی لیتے تو کیا کر لینا تھا ۔۔۔۔؟ کرپٹ اشرافیہ اچھا ایسا کرو ۔۔۔اپنی یونیورسٹیوں میں کرپشن کرنے کی سائنس نامی مضمون بھی شروع کرو ۔۔۔
