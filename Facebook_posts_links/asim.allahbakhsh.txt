
##############################
https://web.facebook.com/asim.allahbakhsh/posts/2306356229401044?comment_tracking=%7B%22tn%22%3A%22O%22%7D
چند روز پہلے کی بات ہے ایک دوست نے واٹس ایپ پر ایک لنک بھیجا اور کہا اسے دیکھیں۔ میں نے کلک کیا لیکن مذکورہ لنک کھلا نہیں۔  پوچھا، کیا تھا اس میں۔ میرا خیال تھا یہ ویسا ہی کچھ ہو گا جو واٹس ایپ پر سارا دن گردش در گردش میں رہتا ہے۔ کہنے لگے یہ ایک انگریزی کی فلم ہے ، اس کا نام بتایا۔ گزشتہ شب وہ فلم دیکھنے کا اتفاق ہؤا۔ فلم کی کہانی نوے کی دہائی میں یوگوسلاویہ، بالخصوص  بوسنیا ہرژیگووینا میں خانہ جنگی کے دوران ایک جوڑے کو پیش آئے واقعات پر مبنی ہے۔ یہ فکشن ہے سچا واقعہ نہیں اور نہ ہی  یہ جنگ اس فلم کا موضوع ہے۔  بس یہ کہ فلم کی کہانی چلتی رہتی ہے اور آپ اس جنگ کی حشر سامانیوں سے بھی آگاہ ہوتے رہتےہیں۔  اس فلم کا ہیرو امریکی ہے لیکن بوسنیا میں موجود ہے۔ بوسنیا کے دارالحکومت سراجیوو میں مکمل امن ہے لیکن ہیرو حالات کے متعلق متفکر ہے اور اپنی اس تشویش کا اظہار ایک مقامی دوست سے کرتا ہے۔ دوست اس کی بات کو ہنسی میں اڑا دیتا ہے اور کہتا ہے تمہیں دکھائی نہیں دے رہا کہ سراجیوو میں ایسا کچھ نہیں، اور سراجیوو میں ایسا کچھ نہیں ہو گا۔  یہاں ہر سو امن ہے اس شہر کی جانب کوئی دیکھے گا بھی نہیں۔   اس موقع پر ہیرو خود کلامی کے انداز میں کہتا ہے کاش تم جانتے جنگ تو دیہات میں شروع ہوتی ہے  ۔۔۔۔ جنگ تو فٹبال کے اسٹیڈیمز میں شروع ہوتی ہے۔ گویا خانہ جنگی کا آغاز ہمیشہ مرکز یا بڑے شہروں سے دور ہوتا ہے اور جب یہ سب ہو رہا ہوتا ہے تو باہمی تقسیم اپنے عروج پر ہوتی ہے  ۔۔۔۔ یہاں تک کہ کھیل کے میدانوں کا اختلاف اور کشمکش بھی اسی انتشار اور باہمی چپقلش کا عکاس بن جاتا ہے۔ وہ محض کھیل کی مسابقت سے بڑھ کر گروہی تقسیم کی آئینہ دار بننے لگتا ہے۔ اب مقصد نہ تو بہتری رہتا ہے اور نہ تبادلہ خیال  ۔۔۔ اب یہ ایک لڑائی ہے جو ہتھیار کے بجائے الفاظ سے لڑی جارہی ہے۔   فلم کے ہیرو کے ان الفاظ نے گویا مجھے مبہوت کر دیا ۔۔۔ مجھے وہ قول یاد آنے لگا کہ بندہ بھی کس درجہ غافل ہے، وہ اپنے حال میں مست دنیا کی فکر میں سرگرداں ہوتا ہے، جبکہ بازار کی کسی دکان میں اس کے کفن کا کپڑا پہنچ چکا ہوتا ہے۔ آج ہم سب جانتے ہیں کہ بوسنیا پر کیا بیتی ، امن کے گڑھ سراجیوو میں کیسا الم ناک قتل عام ہؤا۔ لاتعداد بے گناہ مارے گئے۔ سب کچھ تباہ ہو گیا. میرا دھیان بار بار اپنے حالات کی طرف جاتا ہے کہ امن کے جزیروں کی مانند بڑے شہروں کا سکون ہمیں غافل کیے دے رہا ہے جبکہ پاکستان کے شمال اور جنوب مغرب میں حالات اچھے نہیں۔ فٹ بال اسٹیڈیم کی کسر ہم سوشل میڈیا  پر پوری کیے دے رہے ہیں۔  لہجہ، آہنگ، طررز تکلم  ۔۔۔ گویا بس نہیں چلتا کہ سکرین سے برآمد ہو کر گریبان ہی پکڑ لیں۔ یہ اب صرف بحث و تمحیث نہیں  ۔۔۔ نفرت اور انتقام کا مظہر ہے۔   ہمیں سوچنا چاہیے کہ کہیں ہم بھی کسی تباہی کے راستے پر تو نہیں چل رہے جہاں کسی مرحلہ پر اچانک حالات کی رفتار قابو سے باہر ہو جائے  ؟  ضروری نہیں کہ خود پر ہی بیتے تو ہم سمجھیں ۔۔۔۔ لسانی، فرقہ وارانہ ، سیاسی  جنگوں کے شاخسانے آج جابجا اس کرہ ارض پر بکھرے پڑے ہیں، خاص کر مسلم دنیا میں۔ خود کو کسی بھی "اعلی مقصد" کے نام پر جذباتیت کا ایندھن بنانے سے پہلے ایک نظر ان کی جانب بھی دیکھ لیں ۔۔۔۔ حصولِ عبرت کے لیے !

##############################
https://web.facebook.com/asim.allahbakhsh/posts/2301703353199665?comment_tracking=%7B%22tn%22%3A%22O%22%7D
بادی النظر میں وزیراعظم صاحب کی صدر ٹرمپ سے ملاقات بہت مثبت اور حوصلہ  افزا رہی۔  اللہ کرے امریکہ اپنے عمل سے یہ ثابت کرے کہ وہ حالات کو واقعی بہتر کرنا چاہتا ہے۔  پاکستان کے لیے ایف اے ٹی ایف  فوری نوعیت کا مسئلہ ہے جو صرف امریکہ کے ایماء پر پاکستان کے گلے ڈالا گیا ہے، اس کے لیے امریکہ کو اقدامات کرنا چاہئیں۔  امریکہ کی پوری کوشش ہے پاکستان روس اور چین سے دوری اختیار کر  لے۔  اب تک پاکستان کا بازو اسی لیے مروڑا جارہا ہے۔  اس دورے کے نتائج کا اس سے بھی گہرا تعلق ہے کہ پاکستان اس بابت کیا کرتا ہے۔  سب سے دلچسپ ڈویلپمنٹ صدر ٹرمپ کی جانب سے کشمیر پر ثالثی کی بات ہے۔  بھارت کا اس پر ردعمل طے کر دے گا کہ اس بات میں کتنا دم ہے۔ ویسے کشمیر کے حل کی بات حال ہی میں  راجناتھ سنگھ صاحب نے بھی کی ہے ۔ بہر حال وزیراعظم نے صدر ٹرمپ سے ملاقات کا چیلنج بخوبی ہینڈل کیا  !

##############################
https://web.facebook.com/asim.allahbakhsh/posts/2321146961255304?comment_tracking=%7B%22tn%22%3A%22O%22%7D
کیا نیکی کرنا اور نیکی "کمانا" ایک ہی ہیں  ؟ صد فیصد مترادف ؟  اور کیا سماج پر ان کے اثرات میں بھی کچھ فرق ہوتا ہے یا اوہ ایک سے ہوتے ہیں  ؟  یہ بہت دلچسپ صورتحال ہے۔  نیکی کرنا ایک وقتی عمل ہے ۔۔۔۔ آپ کو کامیابی ملی آپ نے بطور شکر نیکی کر ڈالی، کسی کی مالی یا دیگر لحاظ سے مدد کردی۔ آپ کسی وجہ سے بہت خوش ہیں تو اس موڈ میں کچھ اچھا کر لیا۔  مالی پریشانی نہیں اور کاروبار وغیرہ بھی ٹھیک چل رہا ہے تو معاملات میں بہتر ہوگئے۔ یا پھر کہیں پھنس گئے تو آسانی پانے کے لیے صدقہ خیرات کر دیا۔  کسی بھی وجہ سے سرزد ہو رہی ہوں لیکن یہ سب بلاشبہ نیکیاں ہی ہیں اور اللہ تعالی کے ہاں ان کے ثواب کی پوری امید رکھی جانی چاہیے۔ تاہم یہ سب مشروط نیکیاں ہیں  ۔۔۔۔ حالات کے ساتھ، موڈ کے ساتھ مشروط۔   ان کا تاثر خوشگوار لیکن اثر محدود ہوتا ہے۔  نیکیوں کی ایک قسم وہ ہے جن کے اثرات اپنی جامعیت اور تسلسل کے حوالہ سے ہمہ گیر ہوتے ہیں۔ آپ آج کل کے معروف محاورے میں انہیں "گیم چینجر" نیکیاں کہہ سکتے ہیں ۔۔۔  ایسی اچھائی جو پورے معاشرے کو سیراب کرتی اور اس کی ہر سطح پر اپنا عکس مرتب کرتی ہے ۔ یہ وہ نیکیاں ہیں جو "کمائی" جاتی ہیں کی نہیں جاتیں۔  یہ ویسا ہی معاملہ ہے جو رقم حاصل ہو جانے اور رقم کمانے کا ہے۔ کرنسی نوٹ وہی ہوتا ہے لیکن کماتے ہوئے کمر دوہری ہو جاتی ہے۔ لیکن فرق یہ ہوتا ہے کہ کمائی ہوئی رقم سے ہی معیشت استوار ہوتی ہے ، پورا معاشرہ اس سے چلتا ہے۔ یہی معاملہ کمائی ہوئی نیکی کا ہے۔  اب سوال یہ ہے کہ کمائی ہوئی نیکی ہے کیا ؟   یہ وہ ہے جس کا ذکر قرآن میں یوں آیا کہ اپنی ضرورت کو پس پشت ڈال کر دوسرے کی ضرورت کو ترجیحی بنیاد پر پورا کرنا، خود بھوکا رہ لینا دوسرے کو کھانا کھلانا۔ کسی کی کڑوی کسیلی  بات کا جواب اچھائی سے دینا، دوسرے کی بدخواہی کے جواب میں اس کے ساتھ مسلسل اور غیر مشروط خیرخواہی رکھنا۔  یہ سب کچھ کسی پر احسان کی نیت سے نہ کرنا بلکہ صرف اللہ تعالی کی خوشنودی کے لیے کرنا، پھر جو کام اللہ کے لیے کرنا ہے پھر اس پر منہ بگاڑنے کا بھی کوئی سوال نہیں۔  اگر اہم اسے  آسان زبان میں دیکھیں تو "کمائی ہوئی نیکی" وہ ہے جسے کرتے ہوئے "موت پڑ رہی ہو، لیکن کی اس شوق سے جائے جیسے کہ آپ اسے کرنے کے لیے مرے جا رہے ہوں !" وہی قرآن کی بات ۔۔۔ گھاٹی سے ہو گزرنےکا مشکل راستہ۔ وہ گھاٹی مالی مشکل کی ہو، ذہنی کوفت کی یا پھر انا کی۔    اس طرح کی نیکی کا اہم ترین حصہ یہ ہے کہ اس کے لیے آپ کا امیر ہونا، خوش ہونا، پریشان ہونا، مشکل میں ہونا  کچھ بھی اہم نہیں  ۔۔۔۔ آپ  نے اپنی موجود وسعت کے مطابق ہر صورت بھلائی ہی کرنی ہے۔ اور یہ شرط معاشرے کے تمام طبقات پر ان کی وسعت کے مطابق لاگو ہوتی ہے۔  گویا اب معلوم ہے کہ کوئی ایمانداری کرے یا نہ کرے، مجھے کرنا ہی ہے ۔۔۔۔ مجھے سچ بولنا ہی ہے۔ میں خود کتنا بھی پریشان ہوں دوسرے کے ساتھ مجھے خوش مزاجی سے ہی پیش آنا ہے۔ اس رویہ کا سب سے بڑا فائدہ یہ ہوتا ہے کہ یہ آپ کی فطرت ثانیہ بن جاتا ہے یعنی اس میں وقفہ نہیں آتا ۔۔۔ یہ کسی بیرونی عنصر کا رہین نہیں ہوتا،  اور پھر جیسے جیسے معاشرہ اس کو اپناتا چلا جاتا ہے ایک بڑی تبدیلی آپ کے سامنے آتی چلی جاتی ہے۔ اگر ہم خود سے یہ عمل شروع کر پائیں اور اپنے گھر والوں ، عزیز و اقارب، دفتر، اڑوس پڑوس کی سطح پر اپنے عمل سے اس بات کی ترغیب دے سکیں کہ نیکی کا اعلی ترین درجہ دراصل کمائی ہوئی نیکی ہے ۔۔۔۔ تو یہ ایک بڑی تبدیلی کا پہلا قدم ثابت ہو سکتا ہے۔ پھر یہ راستہ امیر غریب، خواتین وحضرات سب کے لیے یکساں کھلا ہے۔  قرآن میں جس قدر خوشخبری اور فلاح کا وعدہ اس طرح کی نیکی کے حوالہ سے ہے وہ آسانی میں کی گئی نیکی کے لیے نہیں، گو اس کا ثواب اپنی جگہ ایک اٹل حقیقت ہے۔

##############################
https://web.facebook.com/asim.allahbakhsh/posts/2323276604375673?comment_tracking=%7B%22tn%22%3A%22O%22%7D
لو جی فیر  ۔۔۔۔  مؤمن ہے تو بے تیغ بھی لڑتا ہے "سپاہی"  !  😉

##############################
https://www.facebook.com/asim.allahbakhsh/posts/2324920960877904?comment_tracking=%7B%22tn%22%3A%22O%22%7D
چئیرمین سینٹ کے حوالہ سے ہونے والی ووٹنگ کو اگر ہم یہ سمجھتے ہیں کہ یہ صرف ایک منصب پر تبدیلی کا معاملہ تھا تو ااسے ہماری سادہ لوحی پر محمول کیا جائے گا۔  یہ اس سے کہیں زیادہ بڑا معرکہ تھا اور اس میں بہت High Stakes  involved تھے۔  یہ دراصل اس کشمکش کا اگر فائنل نہیں تو سیمی فائنل ضرور تھا جس میں ایک جانب "ووٹ کو عزت دو" کی بات کہہ کر دیگر سب کو غیر متعلق کرنے کا کہا گیا جبکہ دوسری طرف مطالبہ تھا کہ ہمیں ذرا زیادہ عزت دو۔  بلوچستان میں حکومت کی تبدیلی کے بعد بھی صورتحال بہتر نہ ہوئی تو عام انتخابات میں بھی یہی بات دہرائی گئی اور پھر اب چئیرمین سینٹ کے خلاف عدم اعتماد کی تحریک بھی اسی سلسلہ کی ایک کڑی ہے۔  پیغام یہ ہے کہ نمبرز کا زعم مت رکھیے ، اکثریت تو برف کی اس سِل کے مانند ہے جسے سورج اپنی آنچ سے جب چاہے پگھلا دے۔  اقبال سے معذرت کے ساتھ  ۔۔۔۔ اپنی سیاست پر قیاس اقوام مغرب سے نہ کر، خاص ہے ترکیب میں  ۔۔۔۔۔  !  یہاں محض عددی اکثریت حاصل ہونے کا مطلب یہ نہیں کہ آپ تنہا پرواز پر نکل پڑیں، من چاہے فیصلے کرنے لگیں۔  اگرچہ ماضی کے دو مذکورہ واقعات بھی کچھ کم نہ تھے لیکن کل والا واقعہ تو باقاعدہ شہ مات کہا جا سکتا ہے۔ بندے حاضر اور ووٹ غائب۔ اکثریت ، پانی کا بلبلہ !  بنیادی سوال یہ ہے کہ یہ سب کیوں ہو رہا ہے   پاکستان کی سیاسی تاریخ میں 90 کی دہائی ایک بہت خاص دور تھا۔ سن پچاسی کی غیرجماعتی بنیادوں پر منتخب اسمبلی نے آٹھویں آئینی ترمیم کی شق بی 2  / 58 کے ذریعہ پاکستان میں ایک ہائبرڈ نظام حکومت متعارف کروایا۔ یہاں بنیادہ نظام تو پارلیمانی رہا لیکن اختیارات میں توازن کے نام پر چند کلیدی اختیارات میں ایوان صدر کو بھی شراکت دے دی گئی ۔ ان میں ایک تو مسلح افواج کے سربراہان کی تقرری کا معاملہ تھا اور دوسرا یہ کہ اسی اٹھاون دو بی کے تحت صدر مملکت کو یہ اختیار دیا گیا کہ وہ اپنی صوابدید پر یہ فیصلہ کر ستے ہیں کہ اب وفاقی حکومت کو آئین کے تحت برقرار رکھنا مشکل ہے سو وہ حکومت اور قومی اسمبلی کو بیک جنبش قلم برخاست کر سکتے ہیں۔  اس شق میں پوری پارلیمانی جمہوریت کو بظاہر ایک شخص کی صوابدید کا رہین بنا دیا گیا۔  توجیہ یہ دی گئی کہ اس طرح مارشل لاء کا راستہ رک گیا کیونکہ اب ایک سیفٹی والو میکانزم وجود میں آگیا۔  یعنی حکومت کو فارغ کرنے کے لیے اب باقاعدہ مارشل لاء کی ضرورت نہیں رہی۔ ہم نے یہی دیکھا کہ نوے کی دہائی کے بالکل آخر تک ملک میں کوئی مارشل نہیں آیا، یہ الگ بات کہ کسی منتخب حکومت نے بھی اپنی آئینی معیاد پوری نہیں کی۔  اسٹبلشمنٹ کا تعلق اب براہ راست ایوان صدر سے ہو گیا  اور وہاں سے معاملات چلائے جانے لگے۔  پھر ہم نے دیکھا کہ اس آئینی شق سے کس طرح محترمہ بے نظیر بھٹو اور نواز شریف صاحب کی حکومتیں باری باری گرائی گئیں۔ یہی نہیں ان دونوں کے تعلقات بھی حد درجہ خراب رہے اور احتساب کے نام پر ایک دوسرے کے خلاف فوجداری مقدمات کے انبار لگا دئے گئے۔  اسٹیبلشمنٹ اس صورتحال میں بادشاہ گر تھی اور سب ٹھیک چل رہا تھا ۔۔۔ اسٹیبلشمنٹ کے لیے۔   پھر نواز شریف نے اپنے دوسرے دور حکومت میں بینظیر بھٹو کی حمایت سے آٹھویں ترمیم کو ختم کر دیا۔ یہ ایک بڑا دھچکہ تھا، تاہم اسٹیبلشمنٹ خاموش رہی۔ اس کے بعد پہلے چیف جسٹس سجاد علی شاہ کو ہٹانے اور بعد ازاں یکے بعد دیگرے صدر مملکت اور پھر آرمی چیف جنرل جہانگیر کرامت کے استعفی نے اسٹیبلشمنٹ کے ان خدشات کی تصدیق کر دی کہ نواز شریف اب خود کو کچھ زیادہ ہی "بااختیار" سمجھنے لگے ہیں اور اب وہ ایک  Bull in china shop  بن رہے ہیں۔  کارگل کی جنگ اور اس کے نتیجہ نے نواز شریف اور فوج کو ایک دوسرے سے مزید بدگمان ہوگئے۔  پھر 12 اکتوبر آ گیا اور اٹھاون دو بی کا "سیفٹی والو" موجود نہ ہونے کی وجہ سے مارشل لاء نافذ ہو گیا۔  اٹھاون دو بی کی اسٹیبلشمنٹ کے لیے کیا اہمیت ہے ، اس بات کو سمجھنے کے لیے یہ کافی ہے کہ جنرل مشرف کے زیر انتظام سترہویں آئینی ترمیم میں اسے ایک بار پھر آئین کا حصہ بنا دیا گیا۔   اس بیچ نواز لیگ اور پیپلز پارٹی کی جلاوطن قیادت کی ملاقاتوں کے بعد ان دونوں کے مابین میثاق جمہوریت طے پاگیا جس کا بنیادی نکتہ یہ تھا کہ آئندہ یہ دونوں پارٹیاں اسٹیبلشمنٹ کا آلہ کار نہیں بنیں گی اور نہ ہی اس سے درپردہ معاملات کریں گی۔  دوسرا بڑا کام یہ ہؤا کہ زرداری صاحب کی صدارت کے دور میں 18 ویں آئینی ترمیم  پاس کر لی گئی جس میں اٹھاون دو بی کو ایک مربہ پھر آئین سے دیس نکالا  مل گیا۔  یہی نہیں مالی اور انتظامی اختیارات کے حوالہ سے بھی صوبوں کو بہت سی منتقلیاں ہوئیں۔ صوبے مضبوط ہوئے تو تاثر ابھرا کہ مرکز کمزور ہؤا ہے۔ کم از کم مالی معاملات میں تو مرکز کی حالت بالکل غیر ہونے لگی کیونکہ اسے ہر صورت صوبوں کو پیسے فراہم کرنے ہوتے تھے اس سے قطع نظر کہ وہ ان وسائل کا بندوبست کہاں سے کرتا ہے۔  یوں مرکز پر قرضوں کا بوجھ بڑھنے لگا۔ ایسا بوجھ جسے کم کرنا صوبوں کی ذمہ داری نہ تھی حالانکہ یہ ان ہی کی وجہ سے پیدا ہؤا۔  رہی سہی کسر نواز شریف کے تیسرے دور حکومت میں پوری ہو گئی جب بطور وزیر اعظم نواز شریف ایک اینٹی اسٹیبلشمنت رویہ اپنائے رہے ۔۔۔ کم از کم اسٹیبلشمنٹ کا تاثر ان کے حوالہ سے یہی رہا۔  نواز شریف کے ساتھ اسٹیبلشمنٹ کا تعلق صحیح معنوں میں ایک  Love Hate Relationship کا غماز رہا۔ نواز شریف پر وہ بہت مہربان رہے کیونکہ وہ اسے ایک کامیاب پراڈکٹ سمجھتے تھے  لیکن اس سے ٹکراؤ بھی اسی قدر شدید رہا ۔۔۔ یہ صورتحال آج بھی ایسے ہی ہے۔  دوسری جانب اس کھیل کا سب سے دلچسپ  پہلو یہ ہے کہ میثاق جمہوریت کی وجہ سے دونوں پارٹیوں کا باہمی ٹکراؤ اور  ایک دوسرے کی جانب معاندانہ رویہ تو بہت کم ہو گیا البتہ اسٹیبلشمنٹ سے پس پردہ تعلقات دونوں نے برقرار رکھے۔ یہ صورتحال اگر اسٹیبلشمنٹ کے لیے پریشان کن نہیں تھی تو آئیڈیل بھی نہیں تھی کیونکہ اس رویہ سے دونوں پارٹیاں ایک دوسرے کا اکاموڈیٹ کر کے اپنی حکومتیں چلا رہی تھیں اور انہیں ایک دوسرے کے خلاف میدان میں اتارنا ممکن نہیں رہا تھا۔  اب آتے ہیں اس جانب کہ کہ اس وقت جو ہو رہا ہے اس کا مقصد کیا ہو سکتا ہے۔   بظاہر اس سب کا پہلا مقصد یہ ہے کہ سیاست کو 90 کی دہائی میں واپس لے جایا جائے، یعنی حکومت اور اپوزیشن کے مابین شدید کشمکش اور محاذ آرائی ہو۔ جہاں ایسا ہو گا وہاں پھر ایک ثالث کی گنجائش خودبخود پیدا ہو جاتی ہے۔  اس ضمن میں سن 90 کے نواز شریف کی جگہ عمران خان ہیں۔ بینظیر بھٹو کی جگہ ن لیگ بھی ہو سکتی ہے اور پیپلز پارٹی بھی۔  اس پوزیشن کے لیے مسابقت کی دوڑ میں یہ بھی ممکن ہے کہ یہ پارٹیاں ایک دوسرے سے بھی الجھنا شروع کردیں۔  بہرحال ، اس وقت اس پوزیشن کے لیے پیپلز پارٹی کے امکانات زیادہ ہیں کیونکہ اسٹیبلشمنٹ مریم نواز سے ڈیل کرنے میں ، بلکہ ان پر بھروسہ کرنے پر تیار نظر نہیں آتی۔  شہباز شریف اپنی بھرپور کوشش کر رہے ہیں لیکن ان کی ہر کوشش فی الحال بے ثمر نظر آ رہی ہے۔  جو بھی اس حؤالے سے اسٹیبلشمنٹ سے ڈیل کرے گا اسے دو اور باتوں پر بھی کچھ نا کچھ یقین دہانی کرانا ہو گی ۔۔۔۔۔ اٹھارویں ترمیم کے کچھ حصوں میں ترمیم اور  ۔۔۔۔ اٹھاون ٹو بی یا اس سے ملتے جلتے کسی بندوبست پر اتفاق۔  پارٹی قیادت پر مقدمات اس ضمن میں تعاون کے حصول میں خاصے ممد و معاون ثابت ہو سکتے ہیں۔  اسٹیبلشمنٹ نے اپنے "عزم"  (طاقت) کا بھرپور اظہار کر دیا ہے۔  اب دیکھنا یہ ہے کہ دونوں بڑی پارٹیوں میں سے پہلے کون اس سے ہاتھ ملانے پر تیار ہوتا ہے ، اورکب۔ ویسے ایک سیفٹی میکانزم اور بھی نظر آ رہا ہے اس وقت ۔۔۔ خانصاحب کو پارٹی مضبوط کرنے کے وہ مواقع حآصل نہیں کہ وہ نواز شریف کی طرح اس میدان میں براہ راست اپنی طاقت میں اضافہ کر سکیں۔ انہیں ہر بات کہ لیے ادھر ہی دیکھنا ہو گا۔  اب جس پیج پر حکومت اور فوج اکٹھے ہوں گے وہ صفحہ، بلکہ وہ کتاب ہی اسٹیبلشمنٹ کی ہو گی۔

##############################
https://www.facebook.com/asim.allahbakhsh/posts/2323276604375673?comment_tracking=%7B%22tn%22%3A%22O%22%7D
لو جی فیر  ۔۔۔۔  مؤمن ہے تو بے تیغ بھی لڑتا ہے "سپاہی"  !  😉

##############################
https://web.facebook.com/asim.allahbakhsh/posts/2333575213345812?comment_tracking=%7B%22tn%22%3A%22O%22%7D
بس یہ طے کر لیں کہ کشمیر پر سنجیدگی دکھانا ہے یا پھر بھارت سے دوستی، امن، تجارت وغیرہ کی بھیک مانگنی ہے۔ یہ دونوں ساتھ ساتھ نہیں چل سکتے۔  مقصد یہ نہیں کہ جنگ ہی شروع کر دیں  ۔۔۔ صرف یہ کہ سرد مہری اپنا لیں ، جیسے انہوں نے اپنائی ہے۔ پھر جہاں موقع ملے حساب چکتا کریں ۔۔۔ جیسے انہوں نے ایف اے ٹی ایف میں ہماری کمر دوہری کر دی ہے۔  نہ خود کنفیوز ہوں اور نہ دوستوں کو کریں  ۔۔۔ ایک پالیسی طے کر لیں اور اسی پر چلیں۔

##############################
https://web.facebook.com/asim.allahbakhsh/posts/2331081940261806?comment_tracking=%7B%22tn%22%3A%22O%22%7D
مقبوضہ کشمیر کے حوالے سے بھارتی راجیہ سبھا میں جو بل منظور کیا اس کے تحت نہ صرف یہ کہ کشمیر کے دو حصے کر دیئے گئے بلکہ کہ روایتی طور پر معروف ریاست جموں و کشمیر کا بھی خاتمہ کردیا گیا۔  اب اس کی جگہ بھارت میں لداخ اور جموں کشمیر  کے نام سے  وفاقی انتظام کے ماتحت دو اکائیاں وجود میں آگئی ہیں۔ ان میں جموں کشمیر کے پاس ایک اسمبلی بھی ہوگی گی جبکہ لداخ کو یہ سہولت نہیں دی گئی۔  "یونین ٹیریٹری"، جیسا کہ ان دو اکائیوں کو کہا گیا،  میں دراصل اسمبلی کوئی مقتدر ادارہ نہیں ہوتی۔  اس کی حیثیت  ہمارے ہاں پائے جانے والے  بلدیاتی اداروں جیسی ہوتی ہے، ہے جس کے پاس انتظامی اختیار   یعنی افسر شاہی، پولیس وغیرہ پر کنٹرول نہ۔ہونے کے برابر ہوتا ہے۔  یہ سب کام مرکز کی جانب سے مقرر کردہ "لیفٹیننٹ گورنر" کے رائرہ اختیار میں آتے ہیں۔   آج کے اس آئینی اقدام سے بھارت نے میں کشمیر کا اسٹیٹس ایک سو اسی کے زاویہ پر بدل کر رکھ دیا ہے۔  یہاں سوال یہ اٹھتا ہے کہ اس تناظر میں پاکستان کو کیا کرنا چاہیے  ؟ کیونکہ اس وقت کی خاموشی کشمیر پر پاکستان کا کیس بالکل صفر کر کے رکھ دے گی۔  دوسری جانب حقیقت یہ ہے کہ فی الوقت پاکستان اس حوالے سے کوئی فیصلہ کن اقدام اٹھانے کی صلاحیت نہیں رکھتا،  نہ سفارتی سطح پر اور نہ ہی فوجی سطح پر۔  معیشت کی کمزور حالت، ایف اے ٹی ایف کی جانب سے معاشی پابندیوں کی لٹکتی تلوار اور امریکہ کی جسنب سے افغان مسئلہ کے حل پر غیر مقسم توجہ کے اصرار نے پاکستان کو جکڑ رکھا ہے۔   لہذا اب وہ صورت حال ہے ہے کہ استصواب رائے کے بغیر ہی کشمیر کے مستقبل کا فیصلہ اب صرف کشمیر ی عوام کی براہ راست جدوجہد پر منحصر ہے۔ اگر وہ بھارت کا یہ جبر  اور آئین میں تبدیلی  ٹھنڈے پیٹوں  برداشت کر لیتے ہیں،  خواہ اس کی وجہ بھارت کی ریاستی طاقت ہو یا فوج کی کی دہشت،  تو یہ معاملہ دب جائے گا۔ لیکن اگر اگرکشمیری عوام اس تازہ صورتحال کے بعد اور زیادہ یکسو ہوجاتے ہیں تو وہ اپنے لئے کوئی نا کوئی راستہ بنا ہی لیں گے کیونکہ دہشت اور تقسیم کی پالیسی کے بعد بھارت کے پاس بھی بہت زیادہ آپشنز باقی نہیں۔   اب  اگر یہ طے ہے کہ جدوجہد میں کلیدی کردار صرف کشمیری عوام کا ہے تو پاکستان کو بھی اپنی پالیسی بدلنہ چاہیے اور اس مہں مرکزیت کشمیری عوام کو حاصل ہونا چاہیے۔ ہمیں یہ کہنا چاہیے کہ ہمی  کشمیری عوام کی خواہش پہ چلنا ہے۔  اگر وہ بھارت سے آزادی کے آرزومند ہیں تو ہم ان کے ساتھ ہیں قطع نظر اس سے کہ وہ پاکستان سے الحاق کرتے ہیں یا نہیں۔  جو راستہ بھی انہیں جبر اور استبداد سے نجات دے سکے پاکستان اور اس کے لئے بھرپور کوشش کرے گا گا اس تبدیلی سے سے حکمت عملی کی تبدیلی سے سے پاکستان وہ سفارتی سپیس بھی حاصل کرسکتا ہے ہے جو محض استصواب رائے کی بات کرنے کی وجہ سے شاید ہم کھو چکے ہیں۔ ہمارے لیے کشمیر کی اہم ترین چیز کشمیری ہیں۔ خالصتاً ان کی خیرخواہی  پر مبنی سفارتی مہم بھارت کو الگ تھلگ کرسکتی ہے۔

##############################
https://web.facebook.com/asim.allahbakhsh/posts/2337027813000552?comment_tracking=%7B%22tn%22%3A%22O%22%7D
ابلاغ  ۔۔۔۔

##############################
https://web.facebook.com/asim.allahbakhsh/posts/2355315604505106?comment_tracking=%7B%22tn%22%3A%22O%22%7D
پیارے سر جی، آپ کا اقبال بلند رہے، ایکسٹینشن مبارک۔   بہرحال سر، چھوٹا منہ بڑی بات  ۔۔۔۔  ایک بات ہماری بھی یاد رکھیں،  ادارے کا وقار محض منتخب وزراء اعظم کو عہدے سے برطرف کرنے سے نہیں بڑھتا، اعلی اقدار کو فروغ دینے سے فزوں تر ہوتا ہے۔  اب آپ یہ دیکھ لیں کہ آئندہ جب کوئی چیف کور کمانڈر کانفرنس میں کہے گا کہ مجھے توسیع میں کوئی دلچسپی نہیں تو کون اس بات کا اعتبار کرے گا  ؟ چلیں یہی دیکھ لیں کہ جنرل راحیل شریف کو توسیع مل جاتی تو آپ کے جذبات کیا ہوتے  ؟  اور آج دوسروں کے جذبات اس سے مختلف کیونکر ہوں گے ؟   ہم عوام تو اس ادارے پر اتنا مان کرتے ہیں اور ہمیں ہی آج بتایا جا رہا ہے کہ آپ کے علاوہ  پورے ادارے میں کوئی ایسا موجود نہیں جو اسے آگے لے کر چل سکے۔  کیا اس انکشاف سے ادارے کا مورال متاثر نہیں ہو گا  ؟  جنرل کیانی نے اضافی تین سال میں کیا حاصل کر لیا  ؟  پہلے تین سال میں کمائی نیک نامی بھی برابر ہو گئی۔  پھر یہ بھی دیکھیے کہ معاملہ صرف چیف بننے کا نہیں  ۔۔۔۔ جب بھی مارشل لاء لگتا ہے یا اس طرح توسیع کا معاملہ ہوتا ہے تو یہ دیکھنے میں آیا ہے کہ پھر کلیدی عہدوں پر تعیناتی کے لیے میرٹ کے بجائے ذاتی وفاداری کا عنصر نمایاں ہونے لگتا ہے۔ اس سے بھی فوج کا پروفیشنلزم متاثر ہوتا ہے۔  آپ کو یا تو رعایت دینا پڑتی یے یا پھر مراعات ، اور یہ ایک ڈسپلنڈ فورس کے لیے کبھی بھی سودمند رویہ نہیں ہوتا۔  اس ملک میں شاید جنرل راحیل شریف وہ آخری چیف ہوں جو تین سال کی مقررہ  مدت پر ریٹائر ہوئے کیونکہ جن وجوہات پر یہ ایکسٹینشن ہوئی وہ تو کسی بھی وقت پیدا ہو سکتی، یا پیدا کی جا سکتی ہیں۔   ایک آخری بات، سر یہ جو ممالک آپ کو ناگزیر قرار دیتے ہیں ۔۔۔۔ وہ اپنے چیفس کو توسیع کیوں نہیں دیتے  ؟؟؟

##############################
https://web.facebook.com/asim.allahbakhsh/posts/2366761810027152?comment_tracking=%7B%22tn%22%3A%22O%22%7D
بھارت کے سابق کرکٹر منوج پربھاکر کہتے ہیں کہ شارجہ میں کھیلے گئے ایک پاک بھارت میچ کے دوران ان کی عمران خان سے کچھ تلخ کلامی ہو گئی۔  تاہم انہیں بعد میں اس کا افسوس ہؤا اور انہیں لگا کہ زیادتی ان کی جانب سے ہوئی۔  شام کو ہوٹل کی لابی میں ان کا عمران سے آمنا سامنا ہو گیا  ۔۔۔ منوج کہتے ہیں میں نے ڈرتے ڈرتے  عمران سے معذرت کی تو خلاف  توقع عمران کھلکھلا کر ہنس پڑے اور کہا،  تُو تو شیر ہے شیر  ۔۔   پر ہے غلط ٹیم میں  ! کچھ یہی معاملہ پاکستان کے ساتھ بھی ہے۔  جتنی یکسوئی ہم نے فلسطین کے مسئلہ پر  اسرائیل کے ساتھ تعلقات کے معاملہ میں دکھائی، اتنی اگر کشمیر کے مسئلہ پر بھارت کے حوالہ سے دکھاتے تو آج ہمیں دنیا کو بار بار یہ نہ بتانا پڑتا کہ مسئلہ کشمیر کیا ہے، ہمارا اس پر مؤقف کیا ہے اور ۔۔۔۔ ہم اس کے متعلق سچ میں سنجیدہ ہیں۔   دوسرا یہ کہ عربوں کو اس بات کا طعنہ دینے کا بھی محل نہیں کہ ہم تو فلسطین میں آپ کا ساتھ دیتے رہے اور آپ  ۔۔۔۔   ؟  اگر آپ غور کریں تو یہاں بھی ہم سے کوتاہی ہوئی۔ہم نے فلسطین کو عربوں کا مسئلہ سمجھ کر ان سے یکجہتی  دکھانے کے بجائے اسے اپنا مسئلہ بنا لیا اور قبلہ اول کے چکر میں پڑ کر سارے کام کیے۔ جب مسئلہ ہی ہمارا ہو گیا تو پھر عربوں پر کاہے کا احسان  ؟ ہم نے یہ بھی نہ سوچا کہ جو  شہ رگ پر بیٹھا ہے اس سے تو سفارتی تعلقات بھی قائم ہیں اور مذاکرات بھی اور "قبلہ اول" جیسی جذبات سے بھرپور لیکن بے اصل بات پر ایسا انتہائی اقدام۔  حالانکہ اسرائیل سے سفارتی تعلقات کا پاکستانکو بھی فائدہ ہوتا( کسی بھی سطح پر  اسرائیل اور بھارت کا پاکستان مخالف گٹھ جوڑ نہ ہو پاتا یا اسے روکنا آسان ہوتا) اور دوسرا، عربوں کے مسئلہ فلسطین پر پاکستان اسرائیل سے کچھ کہنے سننے کی پوزیشن میں ہوتا۔  میں ایک مرتبہ پھر یہ بات دہراتا ہوں کہ مسلمان ممالک کو اسرائیل  سے سفارتی تعلقات نہ رکھنے پر مجبور کر کے فلسطین کے خلاف ایک بڑی سازش کی گئی، کیونکہ اس نے اسرائیل کو مسلمان ممالک کی جانب سے کسی بھی درجہ کے سفارتی و تجارتی دباؤ سے محفوظ کر دیا۔  اب آخری بات۔..  عرب ممالک کو سخت سست کہنے سے پہلے  انکی حالت اور حالات پر  غور بھی ضروری ہے۔ وہ مغرب، بالخصوص امریکہ کے دست نگر ہیں۔ ان کی سر زمین پر  امریکی افواج موجود ہیں۔  وہ امریکہ کو ناراض نہیں کر سکتے۔ امریکہ بھارت کو خطہ کا چوہدری بنانا چاہتا ہے، افغانستان میں بھارت کی دال حسب منشاء نہیں گل سکی ۔۔۔ اس کے لیے بھی اس کی دلجوئی اہم ہے   ۔۔۔  مشرق وسطی میں چین کے بڑھتے اثر رسوخ کو بھی کنٹرول کرنا ہے  ۔۔۔۔ اس لیے یہ سب کچھ ہو رہا ہے۔ یہ ان کی مجبوری ہے۔  پھر بھی وہ مقدور بھر پاکستان کی مدد کر رہے ہیں۔  جہاں تک کشمیر کا معاملہ ہے   ۔۔۔  ہماری سنجیدگی سے ہی دنیا سنجیدہ ہو گی۔ اگر انہیں معلوم ہو کہ دو ماہ میں ہی ہمارے بس ہو جانی ہے تو پھر وہ کیوں اپنے تعلقات اور اپنے مفادات کو پس پشت ڈالیں گے ؟ دوستوں اور حلیفوں کی حمایت حاصل کرنے کا کچھ قرینہ ،کچھ شرائط ہوتی ہیں۔  اس لیے ضروری ہے کہ حالات کا ٹھنڈے دل سے جائزہ لیا جائے، دورس پالیسی بنائی جائے اور پھر اس پر ہر صورت اور ہر وقت قائم رہا جائے۔ ورنہ  ۔۔۔  پھر دوسری صورت وہی ہے جو  واٹس  ایپ پر ان دنوں وائرل ہے، گھر بیٹھے کشمیر حاصل کرنے کے لیے لکھیے "کشمیر" اور فلاں نمبر پر ایس ایم ایس کر دیجیے  !!!

##############################
https://web.facebook.com/asim.allahbakhsh/posts/2379377128765620
محرم شروع ہو چکا  ۔۔۔۔ برائے مہربانی، فیس بک پر موجود مسلمان "شروع" ہو جانے سے گریز کریں۔  ایک دوسرے کے مذہبی عقائد اور جذبات کا خیال رکھیں اور دوسروں کے لیے آسانی پیدا کریں۔   ان دنوں میں ایک دوسرے کے عقائد اور تاریخی تناظر کی تصحیح کی کسی بھی کوشش سے کچھ حاصل نہیں ہونے والا۔ نہ ہی لعنت ملامت سے بھی باہمی بدگمانی اور بدمزگی کے علاوہ کچھ نہیں ہو گا ۔  البتہ اس بات کی مکمل گارنٹی ہے کہ مندرجہ بالا دونوں کام سال کے باقی دنوں تک اٹھا رکھتے ہوئے فی الوقت صرف ایک دوسرے کے لیے تواضع اور سہولت کا باعث بننے کے حیران کن حد تک خوشگوار نتائج نکلیں گے ، ان شاءاللہ۔  آزمائش شرط ہے  ۔۔۔۔

##############################
https://web.facebook.com/asim.allahbakhsh/posts/2375427839160549
موقع ملے تو  یہ بھی دیکھ لیں ۔۔۔ فیڈ بیک کا خیر مقدم کیا جائے گا، ہمیشہ کی طرح  !  🙂 لنک درج ذیل ہے  ۔۔۔  

##############################
https://web.facebook.com/asim.allahbakhsh/posts/2386339158069417
ہم بھی گئے تھے کچھ کہنے ۔۔۔  ⁦☺️⁩ 

##############################
https://web.facebook.com/asim.allahbakhsh/posts/2389691884400811
دشمن فیل ہووے تے خوشی نہ کریے سجناں وی فیل ہو جاناں  ۔۔۔۔   (میاں عاصم اللہ بخش) 😎

##############################
https://web.facebook.com/asim.allahbakhsh/posts/2389346334435366
یا شاید بیوروکریسی اس حکومت کو چلنے ہی نہیں دے گی کسی کی محبت میں

##############################
https://web.facebook.com/asim.allahbakhsh/posts/2406543986048934
اگر کچھ فارغ وقت میسر ہو تو اس ویڈیو کو ضرور دیکھیں۔  پاکستان اور بھارت کے ملٹری بیلنس کی تاریخ اور موجودہ صورتحال پر یہ پراوین ساہانی صاحب کی گفتگو ہے۔  پراوین صاحب بھارت کے معروف دفاعی تجزیہ کار ہیں۔  جہاں آپ سارا دن ہمارے ہاں کے سکہ "بند" دانشوروں سے پاکستان کی فوج پر دفاعی  صلاحیت کے حوالے سے طنزیہ باتیں سنتے ہیں، چند باتیں ان صاحب کی بھی سن لیں۔  Very interesting interview to know Pakistan's strenghts and weaknesses compared to that of India. Very well articulated by Mr Pravin Sawhney, a well informed Indian military and strategic  analyst.  

##############################
https://web.facebook.com/asim.allahbakhsh/posts/2425126100857389
اس پیج کو ضرور دیکھیے اور کوئٹہ کے اس پر عزم نوجوان اعجاز احمد بلوچ  کی حوصلہ افزائی کیجیے  !  💝

##############################
https://web.facebook.com/asim.allahbakhsh/posts/2420623304641002
اظہار تشکر   ۔۔۔۔ ہم صدر ڈونلڈ ٹرمپ کے تہ دل سے مشکور ہیں کہ مودی جی کے جلسہ میں ان کی تقریر سے ہمیں سینہ کوبی، ملامت، یاسیت اور باہمی سر پٹھول کے بہت سے نئے زاویے میسر آئے ہیں۔ ہمیں پوری امید ہے کہ ہمارے اگلے چند روز  اسی پر بحث و تمحیص میں خوب اچھے گزر جائیں گے۔

##############################
https://web.facebook.com/asim.allahbakhsh/posts/2425807594122573
مودی صاحب کو چاہیے کہ اب کچھ نا کچھ فکر ضرور شروع کر دیں۔ کشمیر پر خانصاحب کی تقریر اور تکرار اب وہی رنگ ڈھنگ اختیار کر رہے ہیں جو  میاں نواز شریف صاحب کے خلاف مہم میں ان کا خاصہ تھا   ۔۔۔۔۔۔

##############################
https://web.facebook.com/asim.allahbakhsh/posts/2425807594122573
مودی صاحب کو چاہیے کہ اب کچھ نا کچھ فکر ضرور شروع کر دیں۔ کشمیر پر خانصاحب کی تقریر اور تکرار اب وہی رنگ ڈھنگ اختیار کر رہے ہیں جو  میاں نواز شریف صاحب کے خلاف مہم میں ان کا خاصہ تھا   ۔۔۔۔۔۔

##############################
https://web.facebook.com/asim.allahbakhsh/posts/2431303013573031
وزیراعظم صاحب کی تقریر پر میری تقریر  !

##############################
https://web.facebook.com/asim.allahbakhsh/posts/2444932505543415
سلام ۔۔۔ استاد  !سلام ۔۔۔ استاد  !

##############################
https://web.facebook.com/asim.allahbakhsh/posts/2444407998929199
گاندھی جی کے یوم پیدائش پر بعض دوستوں کی تحاریر اور واٹس ایپ پیغامات سے اندازہ ہؤا کہ درحقیقت بابائے قوم اور محسن پاکستان تو گاندھی جی تھے ۔ صحیح معنوں میں مہاتما۔   رہے "مسٹر جناح"،  تو ان کا اسٹیٹس جوں کا توں رہے گا  ۔۔۔ وہ  انگریز کے ایجنٹ تھے  !

##############################
https://web.facebook.com/asim.allahbakhsh/posts/2474682945901704
اگر آپ اپنی مصروفیات سے کچھ وقت نکال پائیں تو برطانوی دارالعوام میں بریگژٹ پر جاری تند و تیز بحث اور اپوزیشن و حکومتی ممبران کے مابین گرما گرمی ضرور دیکھیں۔   برطانیہ ایک مستند اور قدیم جمہوریت ہے  ۔۔۔۔ معاملات نمٹانے کے ضابطے آزمودہ اور طے شدہ ہیں، پھر بھی درجہء حرارت اس قدر زیادہ ہے کہ تو تکار کی نوبت ہے۔ برطانوی معاشرے کا روایتی رکھ رکھاؤ قطعی مفقود ہے۔    تاہم اس صورتحال سے کسی کو پریشانی نہیں۔ دراصل، جمہوریت جو سب سے مثبت کام کرتی ہے وہ یہی ہے کہ اختلاف رائے کو ملک کے کونوں کھدروں سے نکال کر ایک کمرے میں، ایک چھت تلے لے آتی ہے۔  اب کر لے جس نے جو بات کرنا ہے، کہہ لے جو کہہ سکتا ہے۔  کوئی روک ٹوک نہیں،  کیونکہ اس سب کے بعد  یہاں سے کوئی نہ کوئی سمجھوتہ ہی برآمد ہو گا اور گلشن کا کاروبار پھر سے چلنے لگے گا۔   تاہم اگر پارلیمان نہ ہو ، یا وہاں زباں بندی کا چلن فروغ پانے لگے تو پھر اختلاف رائے اس ایک کمرے سے نکل کر دور دراز  پھیل جائے گا ، اس طرح بکھر جائے گا کہ اسے سمیٹنا مشکل ہو گا۔  ملک پارلیمان  میں کی گئی گفتگو سے کبھی نہیں ٹوٹتے، بلکہ مزید مضبوط ہوتے ہیں کیونکہ اس کا نتیجہ انتشار کے بجائے کسی معاہدہ یا سمجھوتہ کی صورت اتفاق رائے بن کر سامنے آتا ہے۔  دوسری جانب ۔۔۔۔ جب یہی باتیں سڑکوں پر کی جاتی ہیں تو وہ انتشار کا باعث بنتی ہیں  ۔۔۔۔  کیونکہ اب ایسی بات کرنے والوں کی تعداد 342 کے ایوان میں 20 یا 25 بندوں سے بڑھ کر سینکڑوں ہزاروں تک جا پہنچتی ہے،  جذبات انگیخت ہوتے ہیں اور پھر جلد یا بدیر ریاست سے ٹکراؤ کی صورت کوئی سانحہ یا المیہ رونما ہو کر رہتا ہے۔   شاید اسی لیے اسمبلی میں کی جانی والی تقاریر پر قانونی کاروائی سے تحفظ دیا جاتا ہے کیونکہ یہ ملکی سلامتی و یکجہتی کے لیے وہ کام کرتی ہیں  جو آپ ارب ہا ڈالر  خرچ کر بھی نہیں کر سکتے۔   جب کبھی سوچتا ہوں ۔۔۔۔ اگرتلہ سازش سچ ہی سہی، چھ نکات کا ضرر اپنی جگہ، مکتی باہنی اور بھارت کے ارادے بھی ایک حقیقت ۔۔۔۔ لیکن صرف اگر اسمبلی کا اجلاس بروقت بلا لیا جاتا تو کیا پھر بھی ملک ٹوٹ جاتا ؟   مجھے ہر بار اس کا جواب نفی میں ہی ملتا ہے  ۔۔۔۔  ہمیشہ یاد رکھیے، ہم نے صرف ایک اسمبلی اجلاس کی قیمت آدھا ملک گنوا کر چکائی۔  پارلیمان داخلی استحکام کے لیے ملک کی اولین اور اہم ترین دفاعی لائن ہے۔  اگر یہاں تلخ تقاریر ہوتی ہیں تو ہمیں خدا کا شکر کرنا چاہیے کہ یہ سب گلی کوچوں کی بجائے پارلیمان میں ہو رہا ہے  ۔۔۔۔ جب تک یہ ایسے ہی جاری رہے گا اس ملک کے داخلی استحکام  پر کبھی کوئی آنچ نہیں آئے گی۔

##############################
https://web.facebook.com/asim.allahbakhsh/posts/2473195556050443
عورت کا مسئلہ بھی کچھ کچھ ہمارے ہاں کی سول حکومتوں والا ہے.  اللہ تعالٰی نے عورت کو بہت اکرام دیا.  اس کے ذمہ اپنی روزی کے لیے خجل خوار ہونا نہیں رکھا.  مرد کے ذمہ ہے کہ اس کے لیے کمائے. دھکے کھائے،  عزت نفس کا کچرا کروائے،  جو بھی کرنا پڑے کرے لیکن گھر کا راشن پورا کرے.   پھر اسے دنیا کی ٹھوکروں سے بھی بچایا.  ٹھاٹھ سے گھر بیٹھے، مرد سارے کام کرے گا.  اپنی حفاظت کی بھی فکر نہیں،  وہ بھی مرد ہی کے ذمہ ہے.  اولاد کا پہلا اتالیق بھی اسی کو بنایا.  مرد عورت کے آگے چلتا ہے،  بالکل اس طرح جیسے ہٹو بچو کی صدا لگاتے درباری بادشاہ کے آگے چلتے ہیں.  یہ عورت کی کمتری نہیں،  اس کا پروٹوکول ہے کہ مرد اس کے لیے راستہ صاف اور محفوظ بنائے. زندگی کے قریباً ہر میدان میں اسے ترجیح حاصل ہے.  تاہم،  مسئلہ تب پیدا ہو جاتا ہے جب اس کی حفاظت پر مامور اسے عورت کی کمزوری پر محمول کرتے ہیں اور اپنی ذمہ داری کو اختیار سمجھ لیتے ہیں یا پھر طاقت کے اظہار کا ذریعہ بناتے ہیں.   یوں اس کے ساتھ بھی لگ بھگ وہی صورتحال پیدا ہو جاتی ہے جیسے ہمارے چند وزرائے اعظم کے ساتھ ہؤا کہ جنہوں نے حفاظت کرنا تھی انہیں نے اپنی بندوق ان پر تان لی ...   پھر آئین و دستور ہو یا قرآن و حدیث،  سب بے معنی ہو جاتے ہیں.   سول ملٹری Equation  اور عورت و مرد  Equation میں یہ بات طے ہو جانا چاہیے کہ تفویض شدہ طاقت ادائیگیٔ ذمہ داری کے لیے ہے... دھونس یا استحصال  کے لیے نہیں ! (October 2015)

##############################
https://web.facebook.com/asim.allahbakhsh/posts/2489293604440638
حساب برابر  ۔۔۔  اقامہ پر سزا، پلیٹلیٹس پر رہائی  !حساب برابر  ۔۔۔  اقامہ پر سزا، پلیٹلیٹس پر رہائی  !

##############################
https://web.facebook.com/asim.allahbakhsh/posts/2492804634089535
گاہے ان خاتون کا قصہ یاد آتا ہے جو کسی سیانے سے مشورہ کرنے گئی تھیں کہ ان کی بچی کا قد نہیں بڑھ رہا تو اب کیا کیا جائے کہ اس کا قد بڑھنے لگے۔  سیانے نے فوراً کہا، اس کا نام  بدل کر "مہنگائی" کر دیجیے جلد ہی آپ کی شکایت دور ہو جائے گی۔  اگع وہ سیانا آج موجود ہوتا تو خانصاحب کو ضرور مشورہ دیتا کہ آپ سے پراجیکٹس مکمل  نہیں ہو رہے تو آپ بھی یہی طریقہ استعمال کر دیکھیں۔ مثلاً  اورنج ٹرین کو "کرتارپور اورنج ٹرین" کر دیا جائے، سی پیک کو "باباگرو نانک سی پیک"  میں تبدیل کر دیں ۔۔۔ بی آر ٹی کا معاملہ زیادہ سنگین ہے اسے "کرتارپور و بابا گرو نانک بی آر ٹی" کر لیں،  پھر دیکھیں کیسے سب مشکلات کے باوجود یہ پراجیکٹ دھڑا دھڑ تکمیل کو پہنچتے ہیں  ۔۔۔  ! ٹرائی کرنے میں کیا حرج ہے  ۔۔۔۔

##############################
https://web.facebook.com/asim.allahbakhsh/posts/2492775197425812
مسئلہ کشمیر  ۔۔۔   سنیں اور اختلاف کریں  !   🙂

##############################
https://web.facebook.com/asim.allahbakhsh/posts/2494603547242977
29 اکتوبر 2018 کی تحریر  ۔۔۔۔ ہمارے ہاں حکمرانوں کو قابو کرنے کے لیے ان کے اپنے ساتھی ایسے فارمولے ترتیب دیتے ہیں جس سے حکمران کا جو ہو سو ہو، ان ساتھیوں کے پو بارہ یقینی ہو جاتے ہیں. اس میں اولین اور سب کے لیے مشترک کلیہ خوشامد ہے اور پھر اس کے بعد چند اضافہ جات حکمران کی شخصیت یا میلانات کے حوالہ سے بھی کر لیے جاتے ہیں .... جس سے بالآخر حکمران کا "جانا" تو ٹھہر جاتا ہے لیکن دریں اثناء ساتھیوں کے عزائم کی تکمیل کماحقہ ہوتی رہتی ہے. وہ نعرہ خواہ جمہوریت ہو، سول سپریمیسی یا پھر گڈ گورننس اور اداروں کو سیاسی مداخلت سے پاک رکھنا. ہر جگہ یار لوگ ڈور کو خوب الجھاتے ہیں. بظاہر ایسا دکھائی دیتا  ہے کہ موجودہ حکومت بھی اس سے محفوظ نہیں رہ سکی اور وزیراعظم صاحب اس ٹرینڈ کا اگلا شکار بنتے نظر آ رہے ہیں.   ان کا دعوی تھا کہ بیوروکریسی بالخصوص پولیس کو سیاسی رسوخ کا شکار نہیں ہونے دیں گے.  ان کے آس پاس والوں نے بظاہر اس کا تیر بہدف حل نکالا ہے.  وہ یہ کہ بیوروکریسی تو ہے ہی ن لیگ کی وفادار،  انہیں "سیدھا" کرنے کے لیے براہ راست مداخلت لازم ہے ورنہ یہ ہمیں ناکام کر دیں گے.  بدیہی طور یہ لگتا ہے کہ خانصاحب نے بھی اس بات کو من و عن قبول کر لیا ہے کیونکہ ڈی پی او پاکپتن کے تبادلہ سے شروع ہونے والا سلسلہ، آئی جی پنجاب اور مشیر برائے پنجاب پولیس ریفارمز جناب ناصر درانی سے ہوتا ہؤا آئی جی اسلام آباد تک پہنچ چکا ہے. سپریم کورٹ میں اٹارنی جنرل نے کہا کہ آئی جی اسلام آباد کو وزیراعظم صاحب کے "زبانی" احکامات پر تبدیل کیا گیا. خانصاحب کو یہ سمجھنا  چاہیے کہ بیوروکریسی کسی کی نہیں ہوتی ..... یا پھر اس کی ہوتی ہے جو اسے احساسِ تحفظ دے.  یہ تحفظ حکمران کے قول و فعل میں مماثلت اور پالیسیوں میں شفافیت سے عبارت ہے. اگر عمران خان جیسا بندہ ان کو رام کرنے کے بجائے ان سے الجھنے لگا تو پھر حکومت کیسے چلے گی. اس وقت عمران خان تحریک انصاف کے لیڈر ہی نہیں بلکہ بحیثیت وزیراعظم پاکستان اس ملک کی بیوروکریسی کے رہنما بھی ہیں. اور رہنما کا کام یہ نہیں کہ وہ اپنی ٹیم کو ہر وقت سینگوں پر لیے رہے. بیوروکریسی کو دشمن بنانے اور دشمن بتانے کی پالیسی سے وزراء اور ممبران اسمبلی کی موج تو لگ جائے گی لیکن خانصاحب کو خاصا نقصان ہو سکتا ہے.

##############################
https://web.facebook.com/asim.allahbakhsh/posts/2498708523499146
31 اکتوبر  2016 کی تحریر  ۔۔۔ "دونوں اطراف اتنا ہی کریں جتنا اپنی بار خود بھی برداشت کر سکیں.   بالآخر تاریخ کا پہیہ گھوم کر واپس  90 کی دہائی میں جا رہا ہے.  اب چونکہ 58 /2 ب نہیں تو یہ رونق میلہ اسلام آباد کی شان بڑھاتا ہی رہے گا. اس لیے وہی مثال قائم کریں جس کا سامنا کرنے کی بھی ہمت ہو.   تیسری دنیا میں نہ ایشوز کی کمی ہوتی ہے،  نہ قانون بیزاری کی اور نہ ہی ہوس اقتدار کی.  جہاں یہ تین یکجا ہو جائیں وہاں چوتھی پھر بدنصیبی آ ڈیرہ  جماتی ہے ، اور چل سو چل. خوشگوار نعرے،  سحر انگیز وعدے .... سادہ لوح عوام ....  نتیجہ صفر.   یادش بخیر...  خانصاحب،  الطاف حسین صاحب کے خلاف ثبوتوں کا ایک پلندہ لے کر گئے تھے لندن...  وہی لندن جس کے انصاف اور نظام کی مثالیں دیتے وہ تھکتے نہیں.  پھر کیا ہؤا اس کا؟  وہاں کے اداروں سے انصاف ملا انہیں ؟  نہیں ؟  تو کتنا احتجاج کیا وہاں ؟  پھر سب کے سامنے اسی انصاف کے مکہ  نے  انہی الطاف حسین کو منی لانڈرنگ سے بری قرار دے کر سب کو دنگ کر دیا.  کوئی ہلکی سی آواز آئی خانصاحب کی ؟؟؟   :)  بس اس ملک کی چولیں ہلانے پر آمادہ ہیں ...  ضرور ہلائیں ...  آپ کا ملک جو  ہؤا....   گھوم چرکھڑا گھوم ....  بس گھوم گھوم گھوم ... !!!"

##############################
https://web.facebook.com/asim.allahbakhsh/posts/2502773753092623
02 ، نومبر 2017  ۔۔۔۔   قائد اعظم محمد علی جناح کی ایک ہی صاحبزادی تھیں، دینا واڈیا.  آج ان کا انتقال ہو گیا. تاہم پاکستانی سوشل میڈیا کے مطابق وہ آج بیک وقت تین مختلف جگہ انتقال فرما گئیں .... ممبئی، لندن اور نیویارک. جمہوری اصول پر دیکھا جائے تو ان کا انتقال لندن میں ہؤا کیونکہ اکثریت نے یہی لکھا.  لیکن حقیقت  کی جانب  دیکھیں تو جواب نیویارک ہے  کیونکہ وہ وہاں مقیم تھیں. گویا اکثریتی رائے سے حقائق  سے متعلق اشتباہ یا مغالطہ تو پیدا ہو سکتا ہے لیکن اس کے برتے پر حقائق " تشکیل" نہیں دیے جا سکتے. بہرحال یہاں عرض صرف یہ کرنا تھا کہ تھوڑی سی کوشش سے زیادہ درست معلومات دوستوں تک پہنچا کر فیس بک پر جاری افراتفری اور کنفیوژن میں خاطر خواہ کمی  لائی جا سکتی ہے.   😊

##############################
https://web.facebook.com/asim.allahbakhsh/posts/2515674858469179
ہم لوگ  ۔۔۔ جب کبھی فیس بک پر کسی دوست کی وال پر یہ خواہش نما اسٹیٹس نظر آتا ہے  "اگر ہمیں  ہٹلر،  مسولینی،   کاسترو،  چارلس ڈیگال ،  لی کوان یو،  مہاتیر محمد  وغیرہ جیسا کوئی لیڈر مل جائے تو ہماری ڈولتی نَیّا کنارے جا لگے"  تو باوجود اپنے ان دوست کے خلوص میں صد فیصد یقین ہونے کے، ہنسی روکنا مشکل ہو جاتا ہے. یہ تو ایسا ہے کہ کہا جائے کہ ایسا گنا مل جائے جو بیلنے کو سیدھا کر کے رکھ دے. کبھی گنے سے بھی بیلنا درست ہؤا ہے ؟  آج تک تو بیلنے نے ہی گنے کے تمام کس بل نکالے ہیں ہمیشہ.  بھائی ہم تو وہ بیلنا قوم ہیں کہ بڑے سے بڑے طرم خاں کا برادہ بنا کر رکھ دیں اور اسے پتا بھی نہ لگے .   مندرجہ بالا محترم (و چند غیر محترم) ہستیوں کا دماغ پھرا ہے کہ ہمیں مل جائیں؟؟؟  اور اگر کہیں مل جاتے تو آج ان کی داستان بھی نہ ہوتی داستانوں میں.  ہمارے ہاں کے فول پروف ماحول سے ممکن ہی نہیں کہ کوئی "اِن ون پِیس"  بچ کر نکل جائے.   شیعہ اس کا سنی لنک ڈھونڈ لیں گے اور سنی اس کا شیعہ ہونا.  نہیں تو دونوں مل کر اسے قادیانی ثابت کر دیں گے.  ابھی ہم بین السنی کی تقسیم سے صرف نظر کیے دے رہے ہیں.  یہاں سے بچ نکلا تو پھر صوبائیت میں جا اٹکے گا اور ملک بچانے کے لیے تابڑ توڑ " ٹامک ٹوئیانہ" فیصلے کرنے لگے گا.  پھر یہ لکشمن ریکھا پار کرنا ہو گی کہ مذہبی ہے یا لبرل.  حسب ضرورت (ان کی اپنی) یہ دونوں حلقے اس کے ساتھ پنگ پانگ کھیلتے رہیں گے اور وہ ان کے ساتھ.   پھر پرو اور اینٹی ایسٹبلیشمنٹ کا کھیل شروع ہو گا اور یہاں بھی وہ قابو نہ آیا تو شادیاں،  اسکینڈل،  بچوں کی شادیاں،  بچوں کے سکینڈل ،  ذات برادری،  کلاس فیلو ...   کہیں نہ کہیں الجھ کر  گرے گا. اگر یہ سب کچھ بھی فیل ہو گیا تو پھر "ویپن آف ماس ڈسٹرکشن"  بروئے کار آئے گا اور اس سے کوئی نہیں بچ پایا آج تک  ....  جی ہاں آپ پہچان گئے .....  خوشامد.  بس پھر....  ہانکا  مکمل اور  شکار شروع.   ہٹلر ،  مسولینی کیا بیچتے ہیں یہاں.  ہونہہ.   گو ہمارے ہاں متفق قومی اہداف نامی کوئی شے نہیں، تاہم ایسا  بھی نہیں کہ  سب اندھیرا ہی ہو.  دو باتوں پر عمومی اتفاق  بہرحال پایا جاتا ہے  : اول یہ کہ یہاں کڑا احتساب ہونا چاہیے ....  لیکن صرف دوسروں کا، اور ... دوسرا ... شکم پروری،  بلکہ شکم پرستی، ہی اصل مطلوب و مقصودِ پاکستانی  ہے.     اب احتساب والی بات تو پوری ہو نہیں سکتی کہ "پہلے آپ،  پہلے آپ " میں گِھر کر ہی  اس کی روح سلب ہو جاتی ہے.  شکم پرستی میں البتہ ایسی کوئی قدغن نہیں اور اس کا اصول بھی سادہ ہے،  "پہلے میں"!   تو ایسی قوم کو کون سِدھا سکا ہے صاحب ؟   جو کوشش کرے گا خود ہی سیدھا ہو جائے گا،  ورنہ پھر قوم اس کے ساتھ سیدھی ہو جائے گی.  اس کے تمام ٹوٹکے اوپر لکھے جا چکے.   بس عرض یہ کرنا تھی کہ ان ناموں کو معاف فرما دیں اور جو تھوڑی بہت عزت لے کر وہ تاریخ کے صفحات میں کہیں دبکے بیٹھے ہیں انہیں وہاں بیٹھا رہنے دیں.  لطائف "عیبی"  میں سے ایک کی پنچ لائن کے مطابق،  یہ ایک کونے میں بیٹھے  دہی کھا رہے ہیں،  میرا اور آپ کا کیا لے رہے ہیں ؟    کیوں بلا وجہ ان کا توا لگایا جائے، خدا کو جان نہیں دینی کیا ؟؟؟  😶 ہاں،  جس دن شکم پرستی اور "پہلے میں"  سے نجات پا لی،  پھر کسی دھانسو  لیڈر کی ضرورت نہیں پڑے گی حالات بدلنے کو.  ان سب کی تو بالکل بھی نہیں  ... !!! (08.11.2016)

##############################
https://web.facebook.com/asim.allahbakhsh/posts/2515977428438922
لیجیے صاحب  ۔۔۔ بالآخر "ملزم" جناح حاضر ہو ہی گئے۔  عماد بزدار صاحب کی کتاب نے دن کی روشنی دیکھ لی، اور اب ہمارے فہم و شعور کو جِلا بخشنے کو تیار ہے۔  عصرِ حاضر کے ایک بڑے مذہبی اسکالر کا کہنا ہے کہ کسی سے اختلاف کرنے کا سلیقہ یہ ہے کہ پہلے اس کا مؤقف ہوبہو اس طرح جان اور سمجھ لو جیسا وہ خود اسے جانتا اور سمجھتا ہے  ۔۔۔۔ تاکہ اس کا ما فی الضمیر آپ پر پوری طرح واضح ہو جائے،  تب ہی اس سے متعلق آپ کا اختلاف معروضی بنیادوں پر استوار ہو سکے گا۔  بصورت دیگر یا تو وہ تنقیدِ محض بن کر رہ جائے گا اور یا پھر آپ کے پہلے سے طے شدہ مؤقف کی تکرار ۔۔۔۔  دونوں صورتوں میں تحقیق و تجزیہ کا حق ادا نہ ہو گا۔  عماد صاحب نے ناصحین کے تمام تر نصائح نیز ممکنہ خطرناک نتائج کی وارننگز کے باوجود اس کتاب کا نام "ملزم جناح حاضر ہو" رکھا تاکہ وہ قائد کے ان ناقدین کا مقدمہ سامنے رکھ سکیں جو ان کے متعلق نت نئی باتیں ہمیں بتاتے رہتے ہیں، خاص  کر ان کے سیاسی قد کاٹھ کے متعلق۔  لطف کی بات یہ ہے کہ اس کتاب میں ان تمام اعتراضات کا جواب بھی انہوں نے ان حوالوں سے لیا ہے جو "متاثرینِ مطالعہ پاکستان" نہیں ہیں۔ اب ان  گواہوں کے بیانات اور تمام ثبوت و شواہد سے اس مقدمہ کا کیا نتیجہ نکلا، جناح ملزم سے مجرم بنے یا پھر قائد اعظم ۔۔۔  یہ جاننے کے لیے آپ کو اس کتاب کو پڑھنا ہو گا۔ میں یہ نہیں کہتا  کہ یہ کتاب پڑھ کر آپ کی سوچ میں کوئی انقلاب برپا ہو جائے گا، تاہم مجھے اس بات کا پورا یقین ہے کہ اسے پڑھنے کے بعد آپ یہ اعتراف ضرور  کریں گے کہ اگر آپ اس کا مطالعہ نہ کرتے تو اپنے ساتھ زیادتی کے مرتکب ہوتے  !

##############################
https://web.facebook.com/asim.allahbakhsh/posts/2517075214995810
پہلے بھی عرض کیا تھا ۔۔۔۔ اس سب کا احتساب سے کچھ لینا دینا نہیں ۔۔۔ یہ اسٹبلشمنٹ اور نواز شریف کی لڑائی تھی اور انہوں نے ہی اب اس میں سیز فائر کر لیا  ۔۔۔۔ باقی ریے وزیراعظم صاحب، تو وہ ہماری طرح اس مرتبہ بھی "رہ" گئے  ! "احتساب" ایک ادارہ جاتی عمل ہے جو "موسمی" نہیں ہوتا بلکہ ہمہ وقت جاری رہتا ہے، اس میں حکومت، اپوزیشن سول و ملٹری کی کوئی تفریق نہیں ہوتی۔ احتساب اور جوابدہی کے بغیر  کوئی مہذب معاشرہ نہیں چل سکتا ۔۔۔۔ لیکن جیسا احتساب ہمارے ہاں ہوتا ہے اس کے ساتھ بھی کوئی معاشرہ نہیں چل سکتا، الٹا جمود اور بے یقینی کا شکار ہونے لگتا ہے۔ سوئس بینکوں کے دو سو ارب ڈالر  اور بیرون ملک پاکستانیوں کے اربوں ڈالر پاکستان بھیجنے کی کہانی کے ساتھ لوٹا ہؤا مال برآمد کرنے کی تسلی بھی اپنے انجام کو پہنچی۔  لالی پاپ سب تمام ہوئے، اب سوچنا یہ ہے کہ معیشت کو کیسے ترقی دینی ہے، یہ وزیراعظم صاحب اور ان کی ٹیم کے لیے سب سے بڑا چیلنج ہے۔  جو لکھت پڑھت آئی ایم ایف کے ساتھ ہو چکی اس کے تناظر میں معاشی بحالی ایک معجزہ سے کم کام نہیں ۔  یہاں ہمیں وزیراعظم صاحب کے اساطیری عزم اور ڈٹ جانے کی صلاحیت کی ضرورت ہو گی، یعنی عالمی ساہو کاروں کے سامنے ڈٹ جانے کی۔  آؤٹ آف دا باکس تھنکنگ کی ضرورت ہے کہ معیشت کا حجم کیسے بڑھایا جائے،شرح نمو کو تحرک کیونکر دیا جائے  ۔۔۔ اس میں چین کی مدد بہت اہم ہو گی۔ Cash Injection اور بھاری Project Financing  کے بغیر یہ سب ممکن نظر نہیں آتا۔  حقیقت کی دنیا میں خوش آمدید وزیر اعظم صاحب  ۔۔۔۔  دیو مالائی دعووں اور وعدوں کے بجائے عمل اور ہمت کا مظاہرہ کرنے کا وقت شروع ہو چکا ۔۔۔۔  یونہی، کسی وقت شرح سود پر نظر ڈال کر دیکھیں کہ یہ اگر تیرہ کے بجائے آج بھی سوا پانچ فیصد پر ہوتی تو کتنے ہزار ارب روپے کی بچت ہو رہی ہوتی۔ لوٹی ہوئی دولت تو واپس نہیں آئی ۔۔۔ مزید لٹنے سے تو بچا جا سکتا ہے  ؟

##############################
https://web.facebook.com/asim.allahbakhsh/posts/2525031700866828
کرتار پور ۔۔۔۔ 5 سال کا کام 10 ماہ میں مکمل  ۔۔۔۔ پشاور بی آر ٹی اور لاہور اورنج ٹرین 2017 میں تکمیل ہونا تھی ۔۔۔۔ تاحال جوں کی توں  ۔۔۔ چھ ماہ کے کام میں تاحآل تین سال کی تاخیر ۔۔۔ سود اور لاگت میں دھڑا دھڑ اضافہ  سکھ یارتریوں کے لیے سبسڈی کا اعلان ۔۔۔۔ اور میٹرو استعمال کرنے والوں کی سبسڈی واپس  ۔۔۔۔   جناب عالی  ۔۔۔۔ آپ کی نیک نیتی پر کون شک کر سکتا ہے، بس اس کی سمت پر سوال ہے ۔۔۔۔  آپ ہمارے وزیر اعظم ہیں یا  ۔۔۔۔ ؟  اسٹریٹیجک معاملات بھی ضرور اہم ہوتے ہوں گے لیکن گھر کے پراجیکٹ بھی تو مکمل کریں  ۔۔۔۔ یہ کون کرے گا  ؟؟؟؟

##############################
https://web.facebook.com/asim.allahbakhsh/posts/2531843600185638
انسانیت وغیرہ کی بات کو اگر ایک لمحہ کے لیے الگ رکھ دیا جائے تو حکومت نے پچھلے تین چار روز کے دوران اپنے اقدامات سے ن لیگ کو سیاسی بساط پر نہایت مشکل صورتحال سے دوچار کر دیا ہے۔   اگر وہ ضمانت نامہ لکھ کر دیتے ہیں تو ہھر چار ہفتے میں واپس آنا پڑے گا ۔۔۔ یا چلیں ایک آدھ ایکسٹینشن اور ہو جائے گی لیکن یہ ہتھیار مسلسل حکومت کے ہاتھ میں رہے گا۔ اور اگر وہ لکھ دیتے ہیں اور واپس نہیں آتے تو حکومت سات ارب کی ریکوری کا شور مچا دے گی۔  بالفرض عدالت انہیں غیر مشروط طور جانے دیتی ہے اور وہ چار ہفتے بعد نہیں لوٹتے تو حکومت کہہ سکتی یے کہ یہ سب اسے پہلے ہی معلوم تھا اور  میاں صاحب بیماری کی آڑ لے کر فرار ہو گئے۔  دیکھنا ہے اب ن لیگ کیا راستہ اپناتی ہے۔ لیکن بظاہر پوزیشن یہ ہے کہ جو بھی ہو ن لیگ کو کچھ نا کچھ خفت کا سامنا ضرور ہو گا  ۔۔۔

##############################
https://web.facebook.com/asim.allahbakhsh/posts/2541015092601822
یاد رہے  ۔۔۔۔ جو دوست عدلیہ کی جانب سے میاں نواز شریف صاحب کو "غیر مشروط" طور پر ملک سے باہر جانے کی اجازت پر خوشی سے پھولے نہیں سما رہے اور پچاس روپے کے نوٹ کی تصاویر جا بجا پوسٹ کر رہے ہیں، وہ یہ بھی یاد رکھیں کہ نواز شریف صاحب پر اربوں روپے کے جرمانے بھی اسی عدلیہ نے عائد کیے تھے اور وہ تمام اب بھی واجب الادا ہیں۔  اگر عدلیہ کا یہ فیصلہ درست ہے تو پہلا بھی درست مانا جانا چاہیے۔  احتساب کا دم بھرنے والے یہ یاد رکھیں کہ جو احتساب اچانک شروع ہو سکتا یے وہ اچانک ختم بھی ہو سکتا ہے ۔ اس میں اچنبھا کیسا  ؟؟؟  ایسا احتساب پہلی دفعہ تھوڑا ہی ہو رہا ہے ؟  اصل احتساب ایک تسلسل کا نام ہے، ایسا تسلسل جو کسی کو استثناء نہ دے۔ جو لوگ اس بات سے پریشان ہیں کہ امیر اور غریب کے لیے قانون ایک ہونا چاہیے وہ یہ بھی یاد رکھیں کہ کسی غریب کا مقدمہ سپریم کورٹ سے شروع نہیں ہوتا ۔۔۔ کہ وہاں ملی سزا کی کہیں اپیل ہی نہ کی جا سکے ۔ واقعی  غریب و امیر کے لیے قانون ایک ہونا چاہیے۔  جو مہربان مندرجہ بالا سب کے پیچھے ہیں وہ یہ نوٹ فرما لیں کہ نوبت یہ آ گئی  ہے کہ ان کے بجٹ پر بھی زک پڑنے لگی ہے اور کوئی دن جاتا ہے کہ ائی ایم ایف یہ نکتہ بھی اٹھا دے گا ۔۔۔ سی پیک کی تفصیلات تو انہوں نے طلب کر لیں  ۔۔۔ اب اگر دفاعی معاملات کی تفاصیل بھی مانگ لیں  ؟ کیا ہم اس کی متحمل ہو سکیں گے  ؟ نیوکلئیر معاملات بھی بد خواہوں کے دلوں میں کانٹے کی طرح کھٹک رہے ہیں اور خدشہ ہے کہ ان کے حوالے سے بھی جلد کچھ نا کچھ ضرور ہو گا۔ نوبت یہ آ گئی ہے کہ  مسلسل داخلی سیاسی عدم استحکام  سے دوست  ممالک بھی تشویش کا شکار ہونے لگے ہیں۔  تمام سیاسی اتھل پتھل کا فائدہ کیا ہؤا  ؟؟؟ سب یاد رکھیں کہ دائروں کا یہ سفر اب مزید نہیں چل سکتا  ۔۔۔۔ یا تو معاملات کو اخلاص اور سنجیدگی سے چلانا ہو گا ، خواہ احتساب ہو یا معیشت و سیاست ۔۔۔  طے شدہ اصولوں اور آئین کے مطابق  آگے بڑھنا ہوگا ۔۔۔ یا پھر  قومی خود مختاری ریت کی طرح ہاتھ سے پھسلتی چلی جائے گی اور کوئی ادارہ یا شخصیت اسے بچا نہیں سکے گی۔  ایف اے ٹی ایف کی پابندیاں اور آئی ایم ایف پروگرام اس کا صرف آغاز ہے ۔

##############################
https://web.facebook.com/asim.allahbakhsh/posts/2544456125591052
ماضی کی ایک تحریر   ۔۔۔۔ قرآن کے مطابق، جب اللہ تعالیٰ نے "عہد الست" کے موقع پر تمام انسانوں سے سوال کیا  "کیا میں تمھارا رب نہیں؟ " ... تو سب نے یک زبان ہو کر جواب دیا، "ہاں، کیوں نہیں".   کوئی ایک آواز بھی اس کی نفی مین بلند نہ ہوئی، نفی تو درکنار  ... تشکیک کا بھی کوئی وجود نہیں تھا.  گویا کسی شک یا ابہام  کا کوئی شائبہ تک نہ تھا.  لیکن بات یہاں پر ختم نہ ہوئی    .... انسان کے اس اقرار کو قبول تو کر لیا گیا لیکن کافی نہین سمجھا گیا  ...اگلے مرحلے میں اسے اس دنیا میں بھیجا گیا کہ وہ اپنی کہی اس بات کو اپنے عمل سے بھی ثابت کرے. جیسا تیقن روز اول اس کے زبانی اقرار میں تھا وہ زندگی کے چیلنجز، پریشانیوں، ترغیبات اور جبلی رجحانات کے ہنگام اللہ کے احکامات پر عمل کر کے اس تیقن  کا عملی ثبوت بھی فراہم کرے.  انسان ایک نازک اور آرام طلب مخلوق ہے. اسے مشقت کی راہ دشوار لگتی ہے. وہ کم سے کم کوشش  سے اپنی ذمہ داری پوری کرنا چاہتا ہے.  یہی نہیں،  انسان کی جبلت میں ہے کہ وہ کامیابی کا حریص ہے، تاہم یہ بھی سچ ہے کہ کامیابی تک پہنچنے کے بھی وہ شارٹ کٹ ہی ڈھونڈتا ہے. وہ زبان سے سچائی کا اعتراف کر لیتا ہے، اسے سراہتا ہے، اس کے دفاع کے لیے قسمیں کھاتا ہے لیکن جہاں عمل یا قربانی سے ایسا کرنا پڑے وہیں  کمزور پڑنے لگتا ہے.  دوسری جانب  اللہ تعالی نے انسان کے لیے عظمت اور کامیابی کا راستہ رکھا ہی جدوجہد اور عمل میں ہے. انسانی تاریخ میں جو لوگ بھی عظیم ٹھہرے، امر کہلائے ان سب کی زندگیاں جہد مسلسل، تکالیف اور قربانیوں سے عبارت ہیں. وہ پیغمبر ہوں، لیڈر ہوں یا روزمرہ زندگی سے متعلق کامیاب افراد   .....  سب کی زندگی میں ان کا عمل ان کے قول کے ہم پلہ رہا. جو محض زبان کے غازی رہے وہ تاریخ کی دھول میں کھو کر بھولی بسری بات ہو گئے. اللہ تعالی رحیم و کریم ہیں .... بلکہ الرحمان و الرحیم ہیں ....  سب رحم کرنے والوں سے بڑھ کر رحم کرنے والے،  لیکن ان کے ہاں بھی "عمل "  رحمت کے ظہور کے لیے شرط اول ہے.  عمل کی کمی بیشی رحمت سے دور ہو سکتی ہے، عمل کا  سرے سے مفقود ہونا نہیں.  اسی طرح نبی کریم صلی اللہ علیہ والہ وسلم کی ذات شفیع ہے  .... ان کی شفاعت سے ہم جیسے عاصی جنت میں پہنچیں گے.  لیکن یہاں بھی ایسا سمجھنا درست نہیں ہو گا کہ محض زبان سے اظہار محبت اور بڑے بڑے دعوے کام بنا دیں گے.  جو  اصول خدا کے ہاں نہیں وہ اس کے نبی صلی اللہ علیہ والہ وسلم کے ہاں کیسے ہو سکتا ہے ؟ اور یہاں تو محبت کا سب سے پہلا اور سب سے معتبر اظہار ہی "اتباع رسول"  یعنی کردار و عمل ہے. اللہ تعالٰی نے قرآن کی طرح سنت و سیرت رسول کو بھی محفوظ کر دیا کہ مومنین اپنی زندگیوں کو اس ہستی کے رنگ پر ڈھال سکیں جسے اللہ تعالی نے بہترین نمونہ قرار دیا. اس بابت کسی اشتباہ کی گنجائش نہیں کہ نبی کریم صلی اللہ علیہ والہ وسلم سے محبت کا کوئی بھی دعوی ان کی سیرت کو اپنے عمل و کردار  کے لیے مشعل راہ بنائے ممکن نہیں.  اگر ہم ایسا نہیں کریں گے تو پھر زبان سے کیے بلند و بانگ دعوے بڑھتے جائیں گے لیکن عمل گم ہو کر رہ جائے گا.  رسم اذاں تو رہ جائے گی، روحِ بلالی اجنبی بن جائے گی.    اور اللہ تعالی نے انسان کے لیے فلاح کی کسوٹی عمل کو بنایا ہے، محض زبانی قول و قرار کو نہیں.  اللہ تعالی ہم سب کو اپنے نبی صلی اللہ علیہ والہ وسلم کی سیرت پر عمل کرنے والا بنا دے.  آمین.

##############################
https://web.facebook.com/asim.allahbakhsh/posts/2549728855063779
مرے چارہ گرکو نوید ہو، صفِ دشمناں کو خبر کرو و ہ جو قرض رکھتے تھے جان پر وہ حساب آج چکا دیا  ... کشمیر کو آزاد کروا لیا  !!! کشمیری ہمیں مجاہد سمجھتے رہے، ہم کیا نکلے  ۔۔۔۔

##############################
https://web.facebook.com/asim.allahbakhsh/posts/2554971394539525
گزشتہ سال کی ایک اور تحریر  ۔۔۔ سی پیک ابھی تکمیل سے خاصا دور ہے لیکن اس کے فوائد ابھی سے ملنا شروع ہو گئے ہیں۔  کیونکہ ابھی سی پیک پوری طرح جاری و ساری نہیں ہؤا اس لیے معاشی فوائد تو ابھی دور کی بات ہے لیکن سی پیک سے پاکستان کے لیے بے پناہ خیر سگالی کے جزبات دیکھنے میں آ رہے ہیں۔  اس کارِ خیر میں مغربی میڈیا ہراول دستے  ( آپ اسے ہاون دستہ بھی پڑھ سکتے ہیں ) کا کردار ادا کر رہا ہے ۔  انہوں نے ہمیں بتایا کہ چین یہ سارا چکر ہمیں معاشی طور پر غلام بنانے کے لیے کر رہا ہے ۔ اس میں پاکستان کا کچھ فائدہ نہیں بس ایک اور ایسٹ انڈیا کمپنی کی آمد ہی سمجھیے۔  پر حساب و کتاب کی ریاضت بھی اپنے ذمہ لی اور انکشاف کیا کہ  یہ سب تو ہمیں قرضوں کی دلدل میں پھنسانے کی چال ہے اور پاکستان کی خودمختاری اور اقتدار اعلی سخت خطرے میں ہیں۔  اسی پر بس نہیں ہماری غیرت ایمانی کو جگانے کا بندوبست بھی انہوں نے اپنے ذمہ لے لیا   ۔۔۔۔  پاسباں مل گئے کعبے کو  صنم خانے سے کے مصداق ان خبروں کو بھی اچانک ہی تواتر سے صف اول میں جگہ ملنے لگی کہ سنکیانگ میں مسلمانوں پر چینی حکومت کی جانب سے ظلم کے پہاڑ توڑے جا رہے ہیں اور پاکستان کو سی پیک کی پڑی ہے۔   یہی نہیں   ۔۔۔۔ پاکستان اور پاکستانیوں کو "خودکشی" پر آمادہ دیکھ کر ان کے پاس علاقائی خیر سگالی کا الگ سیکشن بھی کام کر رہا ہے ۔  اتفاق ایسا ہے کہ یہ خیرخواہی صرف ان علاقوں تک محدود ہے جہاں سے یہ راہداری گزرتی ہے۔  مثلاً  گلگت بلتستان کے عوام کے لیے یہ ہمدردی کا پیغام کہ وہ پاکستان کی ترقی کا چارہ نہ بنیں ۔ اگر وہ نہ سمجھیں تو پھر یہ سننے کو تیار ہو جائیں کہ یہ علاقہ تو ریاست کشمیر کا حصہ ہے اور یہاں پر کسی قسم کا منصوبہ غیر قانونی ہو گا   ۔۔۔۔  یعنی یہ سی پیک کا کمال ہے کہ کشمیر کا متنازعہ ہونا بھی دنیا کو یاد آگیا۔  بھارت جو دھڑا دھڑ ڈیم بنا رہا ہے مقبوضہ کشمیر میں وہ دنیا کی اس خیرخواہی سے ہمیشہ محروم  رہا ۔  پھر خیبر پختونخواہ میں بھی ہر وقت یہ کوشش جاری  رہتی ہے کہ سکون کا سانس نہ آنے پائے اور مغربی روٹ ایک محفوظ گزرگاہ بن سکے ۔  سب سے دلچسپ معاملہ بلوچستان کا ہے ۔ وہاں سے کسی نہ کسی گمنام قوم پرست کا بیان ( نام نہ بتانے کی شرط پر)  خبروں کی زینت بنتا ہے کہ سی پیک سے بلوچستان کا احساس محرومی  بڑھے گا ( کیسے  ؟؟؟ 🤔) اور ہم یہ نہیں ہونے دیں گے  ۔۔۔ وغیرہ ۔  یہ سلسلہ رکے گا نہیں۔  جیسے جیسے بات آگے بڑھے گی یہ خیرخواہی بھی دو آتشہ سہ آتشہ ہوتی چلی جائے گی، یہاں تک کہ ناقابل برداشت حد تک جا پہنچے گی ۔  ہمارے دوست کسی صورت ہمیں یہ غلط کام نہیں کرنے دیں گے ۔   آگے ہماری قسمت   ! (17.11.2018)

##############################
https://web.facebook.com/asim.allahbakhsh/posts/2556112687758729
افراد ہی نہیں، بعض آرڈر بھی  "نظام سقہ" ہوتے ہیں  ۔۔۔۔ ایک دو دن کا رونق میلہ اور پھر ۔۔۔ بیک ٹو سیریس بزنس !  :)

##############################
https://web.facebook.com/asim.allahbakhsh/posts/2558666077503390
امید ہے کہ مشی کو بچا لیا گیا ہے

##############################
https://web.facebook.com/asim.allahbakhsh/posts/2561078793928785
منیرؔ اس ملک پر آسیب کا سایہ ہے یا کیا ہے  کہ آرمی چیف کی مدت طویل تر ہے، وزیراعظم کی مختصر  !

##############################
https://web.facebook.com/asim.allahbakhsh/posts/2566097860093545
سر یہ تھریٹ ملا ہے ابھی

##############################
https://web.facebook.com/asim.allahbakhsh/posts/2576444199058911
ان دنوں سوشل میڈیا پر ملحد حضرات کا بہت چرچا ہے ۔  یعنی وہ لوگ جو "خدا" کو نہیں مانتے۔   خدا کا اولین تعارف اور تصور اس کے خالق کائنات ہونے کے حوالے سے ہے۔ کم از کم اس پیمانے پر دنیا میں شاید ہی کوئی ملحد ہو۔  کسی کا خدا "اتفاق" یا "حادثہ" ہے جس سے تخلیق کا تمام مرحلہ طے ہؤا۔  اور کوئی کسی ارتقائی پراسیس کو تخلیق کار مانتا یے۔ یہی نہیں  ۔۔۔۔  وہ اپنے اس "خدا" کے متعلق اتنے ہی حساس ہیں جیسی حساسیت کا طعنہ وہ ان لوگوں کو دیتے ہیں جو ایک ان دیکھے خدا کو مانتے ہیں۔ لطف کی بات یہ ہے  کے خدا ان کے بھی ان دیکھے ہی ہیں ۔  اپنے ان خداؤں کے  ایک حقیقت ہونے کے لیے بھی ان کے پاس زبانی جمع خرچ اور چند تخمینوں اور اندازوں کے سوا کچھ نہیں۔ اس ضمن میں وہ اپنے مطلب کے علمی سلسلوں کو تو خوب ثقہ جانتے ہیں لیکن خدا سے متعلق انسانیت کی ابتدا سے آج تک پائے جانے والے سب سے بڑے اتفاق رائے کو پرِ کاہ جتنی وقعت نہیں دیتے۔   ہمارے یہ دوست حادثہ اور پراسیس کو تو اس قدر اہمیت دیتے ہیں لیکن ایک حادث اور منصوبہ ساز کے امکان کو تسلیم کرنے سے انکار کر دیتے ییں۔  اس پر شروع سے لے کر آج تک کے یہ سب دوست فوراً خدا کو دیکھ کر  Verify کرنے  سے کم پر ٹھہرتے ہی نہیں۔  حالانکہ خدا نے یہ تو کہیں کہا ہی نہیں کہ میں دیکھنے میں ایسا ہوں تو مجھے خدا مانو۔ اس نے تو کہا کہ اپنی ذات میں اور اپنے ارد گرد دیکھو  ۔۔۔۔  ان کی ساخت، ان کا لائف سائیکل، ایک دوسرے سے مختلف ہونے کے باوجود ایک دوسرے کے ساتھ تال میل دیکھو اور صرف یہ غور کرو کہ اس قدر علم، ذہانت اور قدرت کے کام جس نے بھی کیے وہ واقعی لائق تحسین ہے،  اور وہ جو کوئی بھی ہے  انسان سے بہت زیادہ ارفع اوصاف کا حامل ہے ۔ خدا نے ہر جگہ کہا کہ مجھے میری نشانیوں سے پہچانو  ۔۔۔۔  یہ بھی انسان اور اس کی عقل کی تکریم کی ہے خدا نے کہ اسے  لطیف پیرائے میں اپنے ہونے کا احساس دلایا۔  حیوانوں والا معاملہ نہیں کیا اس کے ساتھ کہ ڈنڈا بردار نظر آئے تو ہی مانیں کہ مالک سر پر ہے۔   ماضی کا انسان خدا کو دیکھنے پر اصرار کرتا تھا تو اس بیچارے کا تو علم بھی محدود اور پہنچ بھی۔  آج کے باعلم اور  باوسائل  دور میں تو آپ اس بات کو دیکھیے کہ خدا کہتا ہے کہ زمین و آسمان میں نظر دوڑاؤ کوئی شے درست جگہ نہیں یا درست کام نہیں کر رہی تو بتاؤ۔  تم تھک جاؤ گے لیکن خامی نہیں ڈھونڈ پاؤ گے۔ آپ خدا کا چیلنج اس فیلڈ میں تو پورا کیجیے جہاں وہ آپ کو کہہ رہا ہے   ۔۔۔۔ اس کے بعد اپنے تحفظات رکھیے۔  یہاں جھٹ یہ بات کہی جاتی ہے کہ انسان کس قدر مشکل میں ہے  تو خدا کہاں ہے۔  اس بات پر خدا نے بتا دیا کہ موجودات میں انسان ایک استثنائی صورتحال یے کیونکہ وہ ایک عرصہ امتحان سے گزر رہا ہے۔ انسان یہاں حالت سفر میں ہے۔  انسان کے علاوہ کسی سسٹم، کسی  phenomenon میں کوئی مسئلہ ہے تو بتائیں۔ اسی بات کی وضاحت وہ یوں بھی کرتا  ہے کہ زمین و آسمان (کائنات) کو بنانا اور sustain کرنا انسان کو بنانے اور sustain  کرنے کی نسبت کہیں زیادہ مشکل کام ہے۔ جو وہ سب کر سکتا ہے کیا وہ یہ معمولی کام نہیں کر سکتا کہ انسانوں کے معاملات درست کر دے  ۔۔۔  ؟ لیکن یہ بات  by design ہے   ۔۔۔ یہ کسی کمی یا کوتاہی کا شاخسانہ نہیں۔  مسئلہ صرف یہ ہے کہ جو خدا انسان خود بناتا ہے وہ اس کے تابع ہوتے ہیں اور اگر وہ حقیقی خدا کو مان لے تو پھر اس کے تابع ہونا پڑتا ہے،  فطری بات ہے کہ جو برتر ہے اس کی برتری کو تسلیم کرنا ہو گا۔ برتری مانیں گے تو اس کے احکام پر بھی چلنا ہو گا۔  یہ بات انسان کے لیے سب سے مشکل ہے۔ انسان کی انا اتنی قوی ہے کہ اس کے لیے اپنی مرضی پر کسی اور کی مرضی کو فوقیت دینا محال ہو جاتا ہے۔  وہ اس ڈسپلن سے فرار حاصل کرنا چاہتا۔ پھر اس کی منہ زور جبلت  اس انا کے ساتھ مل کر اسے ایک دوسرے ہی راستے پر لے نکلتی ہے جہاں اپنی ذات کے آگے سب ہیچ ہو کر رہ جاتا ہے۔  اسی لیے وہ خدا کا انکار کرتا ہے یا  پھر خدا کو انکار کرتا ہے۔  مارا باندھا مان بھی لے کہ خدا ہے تب بھی ہر وقت اپنی من مرضی کے راستے نکالنے  کے چکر میں رہتا ہے۔  ستم ظریفی یہ ہے کہ یہی انسان من مرضی کے لیے وہ  ڈسپلن ، وہ جوکھم بھی خود پر لازم کرتا ہے جس کا عشر عشیر بھی خدا نے کبھی طلب نہیں کیا۔  خدا نے انسان کو بنایا، وہ اس کے پوٹینشل اور کمزوریوں دونوں سے واقف ہے۔ اسی لیے اسے وقفہ حیات دیا کہ خوب سوچ سمجھ لے، زور لگا لے ۔۔۔۔۔ سوال کر لے۔  ایک مشفق خیرخواہ کی طرح خدا  نے ہر دور میں انسان کی ہدایت کا سامان کیا کہ وہ زندگی میں بھٹکنے سے بچ جائے  ۔  لیکن  اسے اس پر بھی کوئی اعتراض نہیں کہ جو کوئی لمبا روٹ لینا چاہے وہ بصد شوق ایسا کر لے۔ اگر وہ اپنی تلاش میں سچا ہے تو گھوم پھر کر وہ وہیں پہنچ جائے گا جہاں اسے روز اول ہونا چاہیے تھا اگر اس نے ہدایت پر توجہ دی ہوتی ۔ لیکن ذاتی تجربوں کی بھٹی سے گزر کر جو خدا کی طرف پلٹتا ہے وہ اسے عزیز تر ہے کہ اس نے اپنی حد بھی جان لی اور خدا کا لامحدود ہونا بھی۔  اگر وہ نہیں پلٹتا تو یہ اس کا فیصلہ ہے اور اس کا جو بھی نتیجہ نکلے انسان اس کے لیے پوری طرح ذمہ دار۔  میری ناقص رائے میں الحاد وغیرہ سے متعلق زیادہ ٹینشن یا افراتفری کی ضرورت نہیں۔  خدا کی بات لوگوں تک اچھے پیرائے میں پہنچا دینا اور اس معاملے میں ہر لمحہ خندہ پیشانی سے کام لینا ہمارا  فرض ہے  اور بس۔  باقی اپنی اپنی قسمت   ۔۔۔۔   پھر یہ بات اپنی جگہ ایک حقیقت ہے کہ خدا کا دروازہ ہر کسی کے لیے ہر وقت کھلا ہے۔  دیر سے پہنچنے والوں کو بھی یہاں کھلے دل سے خوش آمدید کہا جاتا ہے۔ (5 دسمبر 2018 کی تحریر)

##############################
https://web.facebook.com/asim.allahbakhsh/posts/2575470352489629
بالفرض ۔۔۔ حکومت نے ایک سو نوے ملین پاؤنڈ میں سے ٹیکس اور جرمانے کی کٹوتی کرکے یہ پیسے ملک ریاض کو واپس کر دیے یا اس جرمانے میں ایڈجسٹ کر دیے جو سپریم کورٹ نے بحریہ ٹاؤن پر کر رکھا ہے ۔۔۔۔ تو پھر کیا  صورتحال بنے گی  ۔۔۔   😎

##############################
https://web.facebook.com/asim.allahbakhsh/posts/2580892148614116
ریاض تیرا مشن ادھورا   ہم سب مل کر کریں گے پورا ۔۔۔ ریاض تیری رقموں کو  ہم منزل تک پہنچائیں گے  ۔۔۔ جب کڑک نوٹ لہرائے گا تب ہوش کسے رہ جائے گا ۔۔۔  !!!

##############################
https://web.facebook.com/asim.allahbakhsh/posts/2592919974078000
اسرار احمد صاحب کی چھپا رستم سیریز  ۔۔۔  !

##############################
https://web.facebook.com/asim.allahbakhsh/posts/2592491924120805
مگس کو باغ میں جانے نہ دیجیو  کہ ناحق خون پروانے کا ہو گا  ۔۔۔۔ شاعر نے تو خدا جانے کیا سوچ کر یہ لکھا لیکن اس شعر کا تازہ ترین مصداق کل پی آئی سی میں وقوع پذیر ہونے والا دنگا ہے۔  جو بات چند ہفتے قبل دوا کے حصول کی بحث سے شروع ہوئی وہ صلح در صلح اور ہر صلح کے بعد لگائی بجھائی کے مراحل سے گزر کر کل ایسی لگائی پر منتج ہوئی جسے بجھانے میں اب خاصا وقت درکار ہو گا۔  کچھ لوگ کہتے ہیں یہ کالے ااور سفید کوٹ کی لڑائی ہے  ۔۔۔ خاکسار یہ سمجھتا ہے کہ یہ خطرے کی آخری گھنٹی ہے، خاکستر ہو جانے کی وارننگ ۔   ہم ہر بات پر جھٹ کہہ دیتے ہیں کہ تعلیم کی کمی ہمارے مسائل کی جڑ ہے، تعلیم عام ہو گی تو ہمارے دن پھر جائیں گے۔ تو یہ وہم بھی دور ہؤا ۔۔۔۔ سماج کے سب سے زیادہ تعلیم یافتہ دو طبقات کے درمیان ایسا گھمسنا کا رن پڑا کہ اجڈ گنوار کہلائے جانے والے بھی کانوں کو ہاتھ لگانے لگیں۔  میری نظر میں اس میں سماجی رویے اور ریاست کی ناہلی دونوں قصوروار ہیں۔  ہمارا عمومی رویہ یہ ہو گیا ہے کہ ہم خوامخواہ ہی اپنا ایک مقام  خود ہی طے کر لیتے ہیں، پھر اس مقام  کے مراتب اور پروٹوکول ترتیب دے کر دوسروں سے ان کی تعمیل کی توقع باندھ لیتے ہیں۔ لطف کی بات ہے کہ دوسرا نہ اس مقام سے متفق ہوتا ہے اور نہ اس کے حفظِ مراتب کو پرکاہ جتنی اہمیت دیتا ہے۔ نتیجہ ظاہر ہے ٹکراؤ کی صورت برآمد ہوتا ہے۔  اس ٹکراؤ کی ایک بڑی وجہ یہ بھی ہوتی ہے کہ بلند مقامکے دعویداروں کا ظرف نہایت ادنی جبکہ انا بہت حساس ہو جاتی یے۔ رہی سہی کسر جتھے بازی  (Herd Mentality)کی ذہنیت پوری کر دیتی ہے۔  تعلیم یافتہ ہونے کا مطلب یہ ہوتا ہے کہ آپ اپنی اسپیس پہچانتے ہیں اور دوسرے کی اسپیس کی قدر کرتے ہیں  ۔۔۔ یعنی فرائض سے بھی آگاہ ہی اور حقوق سے بھی۔  یہ احساس یلغار کے بجائے گفتار کا چلن سکھاتا ہے۔ اگر یہ نہیں تو پھر تعلیم یافتہ ہونا دعوی تو ہو سکتا ہے، حقیقت نہیں۔  دوسری جانب ریاست کی عملداری قائم کرنے کی ذمہ دار حکومت کا یہ حال ہے کہ وہ سیاسی مصلحتوں کو ریاست اور شہری کی ضرورت سے زیادہ اہم جانتی ہے۔ نعرے تو بہت لگاتی ہے لیکن قانون کے نفاذ کے بجائے بغلیں جھانکنے لگتی ہے۔ اگر وہ تھوڑی سمت تبدیل کرے اور اپنے گریبان میں جھانک لے تو اسے معلوم ہو جائے گا کہ چھوٹی موٹی سیاسی مصلحتیں اسے مسلسل غیر مؤثر کرنے کے ساتھ ساتھ سماج کو شدید انتشار اور خانہ جنگی کی جانب دھکیل رہی ہیں۔ پہلے پولیس سے معاملہ سنبھل جاتا تھا اب ہم لاہور جیسے پرامن شہر  میں رینجرز بلانے پر مجبور ہیں۔  کل والا واقعہ بھی بحیثیت قوم اور حکمران ہماری آنکھیں نہیں کھولتا تو پھر خد اہی حافظ ہے۔ سرحدی علاقوں میں مسلح گروپ ریاست کی رٹ چیلنج کریں تو شاید اس کی توجیہہ کی جا  سکتی ہے لیکن سب سے بڑے صوبے کے دارالحکومت میں حکومتی مشینری اس طرح مجبور ہو جائے تو سمجھیں بات ہاتھ سے نکلنے کو ہے  ۔۔۔ اگر پہلے ہی دیر نہیں ہو چکی۔  لطیفہ یہ  ہے کہ اس قسم کی ریاستی رٹ کے ساتھ ایک اور تعلیم یافتہ گروہ کو جتھے بازی کی اجازت دی جا رہی ہے ۔۔۔ اسٹوڈنٹس یونین کو فعال کرنے کی بات ہو رہی ہے۔ اللہ تعالی ہمارے حال پر رحم فرمائیں۔

##############################
https://web.facebook.com/asim.allahbakhsh/posts/2595106403859357
تو کوئی ہے جو اس چیلنج کو قبول کرے اور ہمارا ہیرو بن جائے   ؟  دونوں اطراف کو کھلا چیلنج ہے ۔۔۔ کون پہل کرتا ہے  ۔۔۔۔  کون نصیب والا بنتا یے   ! وَلَا تَسْتَوِى الْحَسَنَةُ وَلَا السَّيِّئَةُ ۚ اِدْفَـعْ بِالَّتِىْ هِىَ اَحْسَنُ فَاِذَا الَّـذِىْ بَيْنَكَ وَبَيْنَهٝ عَدَاوَةٌ كَاَنَّـهٝ وَلِـىٌّ حَـمِـيْـمٌ (34) اور نیکی اور بدی برابر نہیں ہوتی، (برائی کا) دفعیہ اس بات سے کیجیے جو اچھی ہو پھر ناگہاں وہ شخص جو تیرے اور اس کے درمیان دشمنی تھی ایسا ہوگا گویا کہ وہ مخلص دوست ہے۔ وَمَا يُلَقَّاهَآ اِلَّا الَّـذِيْنَ صَبَـرُوْاۚ وَمَا يُلَقَّاهَآ اِلَّا ذُوْ حَظٍّ عَظِـيْمٍ (35) اور یہ بات نہیں دی جاتی مگر انہیں جو صابر ہوتے ہیں اور یہ بات نہیں دی جاتی مگر اس کو جو بڑا بخت والا ہے۔ (الفصلت)

##############################
https://web.facebook.com/asim.allahbakhsh/posts/2603528856350445
بہت بڑا فیصلہ  ۔۔۔ بلاشبہ پاکستان کی تاریخ کے اہم ترین فیصلوں میں سے ایک  ۔۔۔  آج عاصمہ جیلانی کیس، نصرت بھٹو کیس ، ظفر علی شاہ کیس  اپنے منطقی انجام تک پہنچ گئے۔  کسی کی زندگی موت کا مسئلہ نہیں ۔۔۔ یہ اس بنیادی اصول اور طریقہ کار کا سوال تھا کہ دستور پاکستان کی حرمت کیا ہے اور "وسیع تر قومی مفاد" کی حدود کہاں ختم ہو جانی چاہئیں۔   آج عدلیہ مبارکباد کی مستحق ہے، پوری قوم مبارکباد کی مستحق یے اور سب سے بڑھ کر افواج پاکستان مبارکباد کی مستحق ہیں کہ انہوں نے اس شکوہ کا خاتمہ کر دیا کہ وہ کبھی ایسا کوئی فیصلہ نہیں ہونے دیں گی جس سے کسی ڈکٹیٹر پر زد پڑتی ہو۔ یہ فیصلہ سیکیورٹی اسٹیبلشمنٹ کی سوچ میں بہت بڑے تغیر کی نشاندہی کرتا ہے، نہایت مثبت تغیر کی۔   سولہ دسمبر سے اگلے ہی روز یہ فیصلہ واقعی ایک بدلے ہوئے، روشن کل کی نوید ہے۔  ساتھ ہی سیاستدانوں پر ایک اضافی ذمہ داری بھی  ۔۔۔ وہ اپنے معاملات اب اور بھی بالغ نظری، قومی ترجیحات اور دستور پاکستان کی روح کے مطابق چلائیں۔  فوجی ٹیک اوور کا خطرہ معدوم ہؤا، آئین سے روگردانی کی سزا وہیں موجود ہے  !

##############################
https://web.facebook.com/asim.allahbakhsh/posts/2608013655901965
آرٹیکل 6 میں شق 66 کی گنجائش کہاں سے نکال لی مائی لارڈ  ۔۔۔  ؟؟؟   اسی واسطے بڑے کہہ گئے کہ انصاف ہو، اور ہوتا نظر بھی آئے ۔۔۔ بظاہر یہاں بہت بڑی چُوک ہو گئی صاحب ۔۔۔  شق 66 نے انصاف کا چہرہ دھواں دھواں کر دیا  !

##############################
https://web.facebook.com/asim.allahbakhsh/posts/2607680809268583
بھائی خدا لگتی کہیں گے،  کسی کو اچھا لگے یا برا  ۔۔۔ کپتان اس ملک کو راس نہیں ۔ اب تازہ ترین کارنامہ ہی دیکھ لیں ۔۔۔ کپتان اظہرعلی آج پھر صفر پر آؤٹ ہوگیا  !!!

##############################
https://web.facebook.com/asim.allahbakhsh/posts/2610834662286531
ترک صدر کے مطابق، سعودی عرب میں "پاکستان کے سفیر" نے وزیراعظم پاکستان کو سخت سست کہا اور سنگین نتائج کی دھمکیاں بھی دیں  ۔۔۔ !!!

##############################
https://web.facebook.com/asim.allahbakhsh/posts/2612400892129908
اشاروں سے کہانی مکمل کریں  ۔۔۔  اقوام متحدہ کا اجلاس ۔۔۔۔ وزیراعظم پاکستان کی اس اجلاس میں شرکت کے لیے اسلام آباد سے روانگی، راستے میں سعودی عرب میں مختصر قیام۔  پھر وہاں سے سعودی ولیعہد کے ذاتی جہاز میں امریکہ کے لیے  عازم سفر  ۔۔۔۔ امریکہ میں دھواں دار تقاریر اور پھر ترک اور ملائیشیائی لیڈران کے ساتھ نیویارک میں ملاقات ۔۔۔۔ باہمی تعاوک کی بات چیت اور مسلم امہ کا نقطہ نظر واضح کرنے کے لیے انگریزی زبان کے ٹیلی وژن چینل کے قیام کا اعلان ۔۔۔۔ واپسی کے سفر میں سعودی ولیعھد کے طیارے میں "اچانک" خرابی ۔۔۔ وزیراعظم کی ہنگامی طور نیویارک واپسی ۔۔۔۔۔ وزیراعظم کو بخیریت جہاز سے "اتار" لیا جاتا ہے۔ سعودی ولیعھد کا جہاز اچانک پس منظر میں چلا جاتا ہے اور اب وزیراعظم سعودی ائیرلائن کی ایک عمومی پرواز سے واپس سعودی عرب پہنچتے ہیں اور پھر وطن واپسی ہوتی ہے۔  پاکستان کشمیر میں 5 اگست کے بعد کے حالات سے مضطرب ہے ۔۔۔۔ تاہم سعودی عرب اور عرب امارات  بھارت کے وزیراعظم کی فقید المثال پذیرائی کے ساتھ ساتھ بھارت کے ساتھ اربوں ڈالر کی سرمایہ کاری کے معاہدوں پر دستخط کرتے ہیں۔۔۔۔۔ اس پر پاکستان میں امہ امہ کا شور مچتا ہے تو سعودی اور اماراتی وزرائے خارجہ پاکستان کا دورہ کرتے ہیں اور مبینہ طور پر یہ بتاتے ہیں کہ کشمیر کو امہ کے مسئلہ کے طور پر نہ دیکھا جائے  ۔۔۔۔۔ ادھر ترکی اور ملائیشیا کشمیر پر بھارت کی کڑی مذمت کرتے ہیں ۔۔۔۔ ایف اے ٹی ایف میں بھی ترکی اور ملائیشیا پاکستان کی حمایت میں کھڑے رہتےہیں ۔۔۔۔ اب دسمبر میں اس اتحاد کی پہلی باقاعدہ کانفرنس ہونا طے پاتی ہے جس کی بات ستمبر میں نیویارک میں ہوئی  ۔۔۔۔۔ وزیر اعظم پاکستان اچانک پھر سعودی عرب کے "خیر سگالی" دورے پر جا پہنچتے ہیں ۔۔۔۔ اس کے بعد انہیں سربراہ کانفرنس میں شرکت کے لیے ملائیشیا بھی جانا ہے ۔۔۔۔۔ پھر اچانک اطلاع آتی ہے کہ وزیراعظم ملائیشیا نہیں جا پائیں گے ۔۔۔ ان کی جگہ وزیر خارجہ پاکستان کی نمائندگی کریں گے ۔۔۔۔ اگلی خبر یہ ملتی ہے کہ وزیر خارجہ بھی نہیں جا سکیں گے ۔۔۔۔۔۔ وہ کانفرنس ہو جاتی ہے اور پھر ترک صدر ایک ٹی وی چینل کو انٹرویو کے دوران یہ انکشاف کرتے ہیں کہ پاکستان نے سعودی عرب کے غیرمعمولی دباؤ پر اس کانفرنس سے علیحدگی اختیار کی ۔۔۔۔۔ پاکستان ایک مرتبہ پھر پھنس جاتا ہے کہ اس بات کی تردید کرتا ہے تو بھی خرابی ہے اور اس کی تصدیق کرتا ہے تو پھر سو جوتوں اور سو پیاز والی مثال ایک مرتبہ پھر اس پر فٹ بیٹھ جائے گی  ۔۔۔۔ اس دوران سعودی عرب کی تردید سامنے آ جاتی ہے کہ وہ پاکستان پر دباؤ دالنے کا سوچ بھی نہین سکتا ۔۔۔۔ وہ تو بس یوں ہی  ۔۔۔۔  اب سین یہ ہے کہ جن ممالک نے پاکستان کا بین الاقوامی سطح پر ساتھ دیا ان سے تعلقات میں سرد مہری آ جانے کا قوی امکان ہے اور جس کے لیے یہ سب کیا اسے ہماری ساکھ، اور ہمارے مسائل سے ذرہ برابر دلچسپی نہیں۔  آ رہی ہے چاہ یوسف سے صدا دوست یاں تھوڑے ہیں اور بھائی بہت آپ جب یہ کہانی مکمل کر لیں گے تو آپ ضرور یہ محسوس کر لیں گے کہ ہمیں پوری طرح گھیرنے اور مشکیں کسنے کا سامان تیار ہے۔ اس میں آئی ایم ایف اور ایف اے ٹی ایف کے ذریعہ ہماری معیشت کو ساقط کر دینے کا پہلو بھی ضرور مد نظر رہنا چاہیے۔ بھارت کو کھل کھیلنے اور ہمیں باندھنے میں ہمارے بردران پوری طرح شامل ہیں کیونکہ امریکہ بہادر کے حکم کی پاسداری کے علاوہ انہیں گوادر بہادر اور سی پیک سے بھی مسائل ہیں۔ "برادرنہ امداد" کے ساتھ معاندانہ شرائط پر غور بھی ضروری ہے۔  آخری بات یہ ہے کہ اب ہمیں کیا کرنا ہے ۔۔۔ کیونکہ یہ صرف بڑھکوں سے دوسروں کو کوسنے کا محل نہیں ہے۔ یہ جہد مسلسل اور بڑے فیصلے کرنے کا وقت ہے ۔۔۔ ۔۔ اک آگ کا دریا ہے اور ڈوب کر جانا ہے۔ جبکہ ہمارے وژن کی موجودہ حالت یہ ہے کہ اورنج ٹرین پر مسافروں کو دی جانے والی جس سبسڈی پر ہم اتنا متفکر ہیں ۔۔۔۔۔ بارہ سال کی سبسڈی سے زیادہ رقم ہم نے اس میں سیاسی وجوہ کی بنیاد پر کی جانے والی تاخیر سے گنوا دی  ۔۔۔۔

##############################
https://web.facebook.com/asim.allahbakhsh/posts/2636170273086303
قنوطیت کے دلدادہ و پرچارک وہ دوست جو  یکم جنوری کو محض تاریخ تبدیل ہونے سے تعبیر کر رہے ہیں، انہیں چاہیے کہ اپنے اس خام نظریہ سے پہلی فرصت میں رجوع فرما لیں۔  آج صبح جب اس تاریخ کے حوالہ سے فیس بک کی جانب سے سالگرہ ہائے کا نوٹیفیکیشن موصول ہؤا تو یہ بات اظہر من الشمس ہو گئی کہ دراصل یہ تو ایک "تاریخ ساز" دن ہے، جس کی تیاریاں کئی ماہ قبل ہی مکمل کر لی جاتی ہیں  !!!

##############################
https://www.facebook.com/asim.allahbakhsh/posts/2729767373726592
محترم اصحاب کو خبر ہو ۔۔۔ جناب عامر خاکوانی کی کتاب "زنگار نامہ" آ چکی۔ یہ کل سے لاہور کے کتاب میلہ میں دسیتاب ہوگی، ان شاءاللہ۔ چار سو سولہ صفحات پر مشتمل اس کتاب کی قیمت سات سو روپے ہے مگر کتاب میلہ میں اچھی بات یہ ہے کہ کتاب پچاس فیصد یعنی ساڑھے تین سو میں سید قاسم علی شاہ فائونڈیشن کے اسٹال سے حاصل کی جا سکتی ہے۔   ہوم ڈیلیوری کے خواہاں لوگ 03404235023 پر فون کر کتاب منگوا سکتے ہیں۔   کتاب آپ کو یقیناً پسند آئے گی کیونکہ اس میں تمام تر غیر سیاسی تحریریں شامل ہیں۔ موٹیویشنل، عمل خیر، زندگی کے سبق، کتابوں کی دنیا، تصوف، خاندان، تربیت وغیرہ کے عنوانات کے تحت بیشتر مثبت، زندگی پر اثر اندازہونے والے سدا بہار قسم کی تحاریر اس کا حصہ ہیں۔  سیاسی  کشاکش  سے مکدر ماحول میں یہ کتاب یقیناً  تازہ ہوا کا جھونکا ہے جس کا ہم سب یکساں لطف اٹھا سکتے ہیں۔

##############################
https://www.facebook.com/asim.allahbakhsh/posts/2716665941703402
تحریک انصاف کے دوست "تبدیلی" کے نقیب تو تھے مگر گمان ہوتا ہے کہ وہ تبدیلی کو محسوس نہ کر سکے ۔  خانصاحب نے اپنے وعدے کے مطابق یہ عمل اعلی ترین سطح سے شروع کیا اور حکومت میں آتے ہی وہ خود بدل گئے۔۔۔۔  !!!     جبکہ تحریک انصاف کے حامی بیچارے اب تک انہیں پرانا کپتان سمجھ کر کبھی ایک وعدہ یاد دلا رہے ہیں اور کبھی دوسرا۔   سانحہ ساہیوال پر بھی یہی عالم  ہے۔  اب نیا کپتان ہے اور نئے لارے۔  پہلے عوام ٹرک کی بتی کے پیچھے تھے  ۔۔۔ اب ہوائی جہاز کی بتی کے پیچھے  ۔۔۔ میں ذرا چین سے ہو آؤں  ۔۔۔۔ ذرا ترکی سے ،  بس قطر سے   ۔۔۔۔    اور عوام دم سادھے دیکھتے رہتے ہیں کہ بس اب ہوا کہ تب ہؤا  ۔۔۔۔  لیکن اب تک کی صورتحال تو یہ کہ سب ہؤا پر وہ نہ ہؤا۔   جی جی   ۔۔۔۔ بالکل درست فرماتے ہیں آپ  ۔۔۔۔ کپتان کو اور وقت ملنا چاہیے  ۔۔۔۔  پورے پانچ سال   ۔۔۔۔ تاکہ بالآخر آپ  بھی بدل سکیں اور پر امید رہنے کے بجائے پر سکون ہو کر اپنے کام دھندے پر توجہ کریں۔ کپتان کو آپ نے جہاں پہنچانا تھا پہنچا دیا  ۔۔۔ اب تو کپتان پر ہے وہ ہمیں آپ کو کہاں پہنچاتے ہیں  ۔۔۔۔  رہے نام اللہ کا   ! (گزشتہ سال، 31 جنوری کی تحریر )

##############################
https://www.facebook.com/asim.allahbakhsh/posts/2729767373726592
محترم اصحاب کو خبر ہو ۔۔۔ جناب عامر خاکوانی کی کتاب "زنگار نامہ" آ چکی۔ یہ کل سے لاہور کے کتاب میلہ میں دسیتاب ہوگی، ان شاءاللہ۔ چار سو سولہ صفحات پر مشتمل اس کتاب کی قیمت سات سو روپے ہے مگر کتاب میلہ میں اچھی بات یہ ہے کہ کتاب پچاس فیصد یعنی ساڑھے تین سو میں سید قاسم علی شاہ فائونڈیشن کے اسٹال سے حاصل کی جا سکتی ہے۔   ہوم ڈیلیوری کے خواہاں لوگ 03404235023 پر فون کر کتاب منگوا سکتے ہیں۔   کتاب آپ کو یقیناً پسند آئے گی کیونکہ اس میں تمام تر غیر سیاسی تحریریں شامل ہیں۔ موٹیویشنل، عمل خیر، زندگی کے سبق، کتابوں کی دنیا، تصوف، خاندان، تربیت وغیرہ کے عنوانات کے تحت بیشتر مثبت، زندگی پر اثر اندازہونے والے سدا بہار قسم کی تحاریر اس کا حصہ ہیں۔  سیاسی  کشاکش  سے مکدر ماحول میں یہ کتاب یقیناً  تازہ ہوا کا جھونکا ہے جس کا ہم سب یکساں لطف اٹھا سکتے ہیں۔

##############################
https://www.facebook.com/asim.allahbakhsh/posts/2716665941703402
تحریک انصاف کے دوست "تبدیلی" کے نقیب تو تھے مگر گمان ہوتا ہے کہ وہ تبدیلی کو محسوس نہ کر سکے ۔  خانصاحب نے اپنے وعدے کے مطابق یہ عمل اعلی ترین سطح سے شروع کیا اور حکومت میں آتے ہی وہ خود بدل گئے۔۔۔۔  !!!     جبکہ تحریک انصاف کے حامی بیچارے اب تک انہیں پرانا کپتان سمجھ کر کبھی ایک وعدہ یاد دلا رہے ہیں اور کبھی دوسرا۔   سانحہ ساہیوال پر بھی یہی عالم  ہے۔  اب نیا کپتان ہے اور نئے لارے۔  پہلے عوام ٹرک کی بتی کے پیچھے تھے  ۔۔۔ اب ہوائی جہاز کی بتی کے پیچھے  ۔۔۔ میں ذرا چین سے ہو آؤں  ۔۔۔۔ ذرا ترکی سے ،  بس قطر سے   ۔۔۔۔    اور عوام دم سادھے دیکھتے رہتے ہیں کہ بس اب ہوا کہ تب ہؤا  ۔۔۔۔  لیکن اب تک کی صورتحال تو یہ کہ سب ہؤا پر وہ نہ ہؤا۔   جی جی   ۔۔۔۔ بالکل درست فرماتے ہیں آپ  ۔۔۔۔ کپتان کو اور وقت ملنا چاہیے  ۔۔۔۔  پورے پانچ سال   ۔۔۔۔ تاکہ بالآخر آپ  بھی بدل سکیں اور پر امید رہنے کے بجائے پر سکون ہو کر اپنے کام دھندے پر توجہ کریں۔ کپتان کو آپ نے جہاں پہنچانا تھا پہنچا دیا  ۔۔۔ اب تو کپتان پر ہے وہ ہمیں آپ کو کہاں پہنچاتے ہیں  ۔۔۔۔  رہے نام اللہ کا   ! (گزشتہ سال، 31 جنوری کی تحریر )

##############################
https://web.facebook.com/asim.allahbakhsh/posts/2671883349514995
ماضی کے جھروکوں سے  ۔۔۔  جنوری 2017 کی ایک تحریر   لگ رہا ہے وزیراعظم نے پانامہ پیپرز کیس میں اپنا دفاع اب انہی خطوط پر استوار کر لیا ہے جن پر پاکستان نے اپنے جوہری پروگرام کا دفاع کیا.   حسین حقانی کہتے ہیں سی آئی اے کے چیف رابرٹ گیٹس (بعد ازاں امریکی وزیر دفاع) سرکاری دورے پر اسلام آباد تشریف لائے.  اس وقت کے صدر مملکت جناب غلام اسحاق خان سے ان کی ملاقات طے تھی .  جوہری پروگرام پر بھی بات ہوئی.  رابرٹ گیٹس کا اصرار تھا کہ اسلام آباد اپنے جوہری پروگرام کو فوجی مقاصد کے لیے وسعت دے رہا ہے جبکہ اس کا دعوی یہ ہے کہ یہ صرف ملک میں توانائی سیکٹر اور دیگر پرامن مقاصد کے لیے ہے.   رابرٹ گیٹس نے جھنجھلا کر کہا جناب صدر اگر آپ کے گھر کے پچھواڑے ایک شے ہے جو بطخ کی طرح چلتی ہے اور بطخ کی طرح بولتی ہے، تو غالب امکان یہ ہے کہ وہ بطخ ہی ہے.  صدر مملکت نے اسی سرعت سے جواب دیا کہ وہ جو شے بطخ کی طرح چلتی ہے اور بطخ کی طرح بولتی ہے،  جب میں کہہ رہا ہوں وہ بطخ نہیں ہے تو بس وہ بطخ نہیں ہے !!!   بہرحال وہ رابرٹ گیٹس تھے جبکہ اب معاملہ عدالت عظمی میں ہے.    یہ تو ہم سب کو معلوم  ہے کہ جوہری پروگرام کی رونمائی پر میاں صاحب 6 دھماکے کرنے کا کریڈٹ لیتے ہیں.   پانامہ کی بات البتہ الگ ہے.  اب کہ فکر یہ ہے، کہیں دھماکہ ہو ہی نہ جائے !!!

##############################
https://web.facebook.com/asim.allahbakhsh/posts/2207723259264342
ہمیں جسٹس جاوید اقبال جیسے "پیار" کرنے والے جج درکار ہیں ، فائز عیسی جیسے "انکار" کرنے والے نہیں  ! منجانب، نیو ریاستِ مدینہ

##############################
https://web.facebook.com/asim.allahbakhsh/posts/2205354559501212
وہی بات  ۔۔۔ کریڈٹ کس کا ہے اور کس کا نہیں۔  اس باب میں میرا نقطہ نظر یہ ہے کہ ہم اگر بوجوہ اس ضمن میں عدل سے کام نہ بھی لے پائیں تو  کم از کم  سمجھداری سے کام ضرور لینا چاہیے۔   سارا پنڈ بھی مر جائے، میں نے یا آپ نے تو حکمران بننا نہیں  ۔۔۔۔ وہ تو گھوم پھر کر اشرافیہ میں سے ہی کسی کو باری ملنی ہے۔  اگر درست کام پر شاباش اور تھپکی میں فراخدلی کا مظاہرہ کیا جائے تو انہیں یہ احساس تو رہے گا کہ اچھا کام کریں گے تو سیاسی مخالفت کے باوجود تحسین کی جائے گی۔  جاہ و حشمت کے ساتھ نیک نامی کی خواہش بھی پیدا ہو گی اور  یوں ہمارا آپکا، اور ہمارے ملک کا بھلا ہونے کا امکان بڑھ جائے گا۔   بصورت دیگر، لُٹو اور پھُٹو کی نفسیات حاوی ہو جائے گی کہ ان (۔۔۔ ۔۔۔ ۔۔۔) کے لیے جو بھی کر لو پڑنی تو گالیاں ہی ہیں  ۔۔۔  کیا خیال  ہے  ؟   😎

##############################
https://web.facebook.com/asim.allahbakhsh/posts/2202425076460827
یہ 1971 نہیں ہے  ۔۔۔۔ یہ ثابت کرنے کے لیے اس ملک کی حکومت ، سیکیورٹی اداروں اور عوام کو مسئلہ کے حل کا طریقہ نیز حل کا فورم تبدیل کرنا ہوگا۔  یہ سیاسی معاملہ ہے اسے سیاستدانوں کو حل کرنا چاہیے۔ اگر خدا نخواستہ سیاسی سطح پر حل نہیں نکلتا اور کسی  فوجی کاروائی کی ضرورت پڑتی ہے تو اسکا تعین اور حکم  صرف حکومت کا اختیار ہے۔  عوام کا یہ کام ہے کہ سیاسی حل کے لیے حکومت کی غیر مشروط بھرپور سپورٹ کریں۔ اگر کاروائی کی نوبت آتی ہے تو پھ حکومت اور فوج دونوں کے پشت پناہ بنیں۔   مجھے یقین ہے ترتیب اور طریقہ میں فرق آئے گا تو نتائج میں بھی أئے گا۔  دوسری بات ٹی ایم کے دوستوں سے، یہ 1971 نہیں  ہے  ۔۔۔۔ لیکن کیا یہ محض اتفاق ہے  کہ اس وقت پی ٹی ایم کی جانب سے  بعینہ 1971 والے ہتھکنڈے استعمآل کیے جارہے  ہیں  ؟  لسانی عصبیت،  فوج کے خلاف پروپیگنڈا ،  ریاست کے لیے کام کرنے والوں کو طعنے،  ریاست کے مفاد کو زک پہنچانے والوں سے محبت اور ان کی glorification. کیا یہ سب محض اتفاق ہے یا پھر  اتفاق سے آج کا اسکرپٹ رائٹر بھی 1971 والا ہی ہے  ؟؟؟

##############################
https://web.facebook.com/asim.allahbakhsh/posts/2193987700637898
یاد رہے  ۔۔۔  شیطان قید کر دیے جاتے ہیں، لیکن نفس آزاد ہے اور گناہ کا اصل محرک نفس ہے۔ خواہش وہاں جنم لیتی ہے اور بے قابو بھی اسی کی آغوش میں ہوتی ہے۔ شیطان کا کام صرف گناہ کو آراستہ کر کے دکھانا ہے۔  وہ قید بھی ہو تو نفس ویسا ہی رویہ رکھے گا جس کا عادی ہم نے اسے بنا رکھا ہے۔  اسی لیے رمضان میں یہ موقع دیا جاتا  ہے کہ ہم سمجھ لیں کہ اصل مسئلہ کہاں ہے تاکہ اسے درست کیا جا سکے۔  نفس کا واحد تریاق تقوی ہے اور روزہ تقوی کو بڑھانے اور مضبوط کرنے کا سامان۔ اس لیے روزہ کو محض بھوک پیاس تک محدود رکھنا اور پھر سحر و افطار پر اس بھوک اور صبر کی دھجیاں بکھیر دینا روزہ کو بے ثمر کر دیتا یے۔  روزہ صبر ہے ۔۔۔ دن میں بھی اور سحر و افطار میں بھی۔ یہی معاملہ دوسرے جسمانی تقاضوں کا ہے  ۔۔۔۔  اگر روزہ سے طبیعت میں ٹھہراؤ اور تحمل نہیں آتا تو پھر اپنے طرز عمل پر نظر ثانی کی ضرورت ہے۔  اشتہا ہو یا شہوت  ۔۔۔  بردباری ہی وہ جوہر ہے جو انسان کے ایمان کی علامت ہے اور اسے باوقار بناتا ہے۔  شیطان کہاں کیسے اور کیونکر قید ہے، اس بحث سے نکلیے اور بقول بابا بلھے شاہ اس پر غور کیجیے جو بھیس بدل کر آپ کے اندر ہی بیٹھا ہے۔

##############################
https://web.facebook.com/asim.allahbakhsh/posts/2192481677455167
1991 میں ہونے والی خلیجی جنگ سے عرب دنیا  میں امریکی افواج کی تعیناتی کا شروع ہونے والا سلسلہ اب اپنے اگلے مرحلہ میں داخل ہوتا دکھائی دے رہا ہے ۔۔۔۔ ہم اپنے سامنے ماضی کے بہت سے رباہ کن ادوار کو یکجا ہوتے دیکھ رہے ہیں ۔۔۔۔ معاشی عدم استحکام، دنیا میں جنگوں اور مہاجروں کا پھیلتا سلسلہ،  عالمی طاقتوں کی روز بروز سنگین ہوتی پنجہ آزمائی، اور اس سب کے بیچ پراکسی وارز کا ایک نیا عنصر۔   ہر آنے والا دن بے یقینی اور بے چینی کو بڑھاوا دیتا نظر آتا ہے  ۔۔۔ 

##############################
https://web.facebook.com/asim.allahbakhsh/posts/2188478881188780
گزشتہ سال آج ہی کے دن لکھی گئی ایک تحریر ۔۔۔۔   اس میں اٹھایا گیا  سوال ابھی باقی ہے  ! آج کل میں عبوری حکومت کے لیے وزیر اعظم کا اعلان ہؤا چاہتا ہے۔ جیسا کہ ہم جانتے ہیں، 31 مئی کو موجودہ منتخب حکومت کا دور اختتام پذیر ہو جائے گا اور ایک نئی "نامزد" حکومت اقتدار سنبھال لے گی۔   معاف کیجیے گا لیکن میرے لیے عبوری حکومت کا تصور ہی نہایت مضحکہ خیز ہے۔    پہلی بات تو یہ کہ  یہ عبوری حکومت نامی شے سب سے پہلے 58/2 بی  کے دم چھلہ کے طور پر سامنے آئی۔  جب صدر مملکت اپنی صوابدید پر جب چاہیں منتخب حکومت کو گھر بھجوا دیا کرتے تھے اور اس کےبعد اسی صوابدید کو مزید بروئے کار لاتے ہوئے نئے انتخابات کے انعقاد تک ایک عارضی بندوبست کا اعلان بھی ساتھ ہی فرما دیتے تھے۔   ہمارے  جمہوری چیمپئینز نے 58/2 بی کو تو بہت برا بھلا کہا لیکن "عبوری حکومت" نامی اپچ کو ہورے طمطراق سے 18 ویں آئینی ترمیم میں بھی برقرار رکھا۔  دراں حالیکہ یہ کونسا جمہوری اصول ہے کہ منتخب حکومت کی جگہ ایک دوسری منتخب حکومت کے بجائے کوئی نامزد حکومت لے ؟  ایک ایسی حکومت جس سے کی بات نہ اندرون ملک سنی جائے اور نہ بیرون ملک۔ بیوروکریسی انہیں گھاس بھی نہ ڈالے اور عوام ان کے نام اور عہدوں سے ہی واقف نہ ہوں۔ بظاہر تو اس کا مقصد سوائے اس شغل میلے کے اور کچھ نہیں کہ کچھ یار لوگ باقی تما عمر سابق وزیراعظم، وزیر اعلی یا سابق وزیر کہلا سکیں۔  بہرحال یہ کریڈٹ تو ہے کہ کارِ سرکار کو نوٹنکی کیسے بنایا جا سکتا ہے یہ ہم ہی نے دنیا کو بتایا۔  ستم ظریفی دیکھیے، ایک حکومت جو 5 سال قرضوں پر قرضے لے کر ملک کو گروی رکھ سکتی ہے، جیسی چاہے پالیسییاں بنا سکتی ہے، جنگ و امن کے معاملات  دیکھتی ہے، بین الاقوامی معاہدہ جات کرتی ہے وہ بس ایک انتخابات کروانے کی ہی اہل نہیں !   جبکہ حقیقت  یہ ہے کہ انتخابات بھی اس نے تو نہیں کروانے ، وہ تو الیکشن کمیشن کا کام ہے۔  آپ قانون سازی سے الیکشن کمیشن کو مضبوط کریں ، انتخابات کے ہنگام اہم اور کلیدی انتظامی اختیتارات الیکشن کمیشن کے حوالے کریں اور وہ پورے کنٹرول کے ساتھ انتخابات کروا دے ۔ جو بھی اکثریت لے موجود حکومت اس نئی منتخب حکومت کو اقتدار سونپے اور بات ختم۔  یہ کیا تماشا ہے کہ الیکشن کمیشن کو مضبوط اور خود مختار نہیں بنانا خواہ اس کے لیے عبوری حکومت جیسا بے مقصد اور بے معنی ڈھکوسلہ کیوں نہ کرنا پڑے۔  جہاں تک دھاندلی  کی بات ہے ۔۔۔ تو عبوری حکومتوں کے آنے سے دھاندلی کے الزامات میں کوئی کمی دیکھنے میں آئی  ؟  ایک دو فیصد ہی  ؟؟؟ لطف کی بات یہ ہے کہ ساری سیاسی پارٹیاں خود فریبی اور اپنی تذلیل کے اس مظاہرے پر متفق بھی ہیں اور مطمئن بھی۔  بے شرمی کی انتہا ہے۔    ووٹ کی اہمیت ملاحظہ ہو ۔۔۔۔  ووٹوں سے برسر اقتدار حکومت اگلے ووٹ کے دوران برسر اقتدار نہیں رہ سکتی ۔۔۔۔ کیوں کہ اس سے خطرہ ہے۔   اس کے لیے جمہوری عمل سے باہر کے"نامزد" لوگ لائے جائیں گے جو انتخابات کی "نگرانی" کریں  تاکہ ہم بعد کی تاریخوں میں ووٹ کو عزت دے سکیں۔   واٹ آ کنٹری  !!!!   😂

##############################
https://web.facebook.com/asim.allahbakhsh/posts/2181886481848020
(14 مئی، 2015) چند مفت مشورے  ۔ ۔ ۔  -------------------------------- 1۔ دہشتگردی کے خلاف جنگ کو ترک کیجیے اور "لاقانونیت" کے خلاف جنگ کا آغاز کیجیے۔  فرق کیا ہے ؟  دہشت گردی کے خلاف جنگ ایک Selective معاملہ ہے جس میں کوئی خاص عمل، اپنا پرایا، پسند نا پسند وغیرہ اصل Deciding Factor  ہوتا ہے، Actual offence  سے بھی زیادہ۔ اسکے اہداف بھی محدود ہوتے ہیں اور بہت سی دفعہ Collateral Damage مطلوب فوائد کی نسبت زیادہ ہو جاتا ہے۔ یہ ایک Time Limited operation ہوتا ہے جس کے ثمرات بھی محدود نوعیت کے ہوتے ہیں۔ آپ اسے "فائر فائٹنگ" کہہ لیجیے۔   لاقانونیت کے خلاف جنگ ایک خالصتاً تکنیکی مسئلہ ہے جس میں ہر وہ فرد، گروہ، ادارہ جو ملک کے قانون کی خلاف ورزی کرتا ہے وہ مجرم ہے اور اسکو سزا ملنا لازم ہے۔ اس بات سے کوئی فرق نہیں پڑتا وہ کون ہے، کیا ہے اور کہاں سے ہے۔  یہ مستقل عمل ہے جو معاشرے میں ہمہ وقت جاری رہتا ہے، اور با الآخر تہزیب یافتہ معاشرے کی پہچان بنتا ہے۔ اس میں ضابطہ اور پراسیس روبہ عمل ہوتے ہیں اس لیے Collateral Damage نہ ہونے کے برابر ہوتا ہے۔ قانون نافذ کرنے والا بنیادی ڈھانچہ مضبوط ہوتا ہے اور صرف یہ وہ واحد راستہ ہے جو عوام میں احساس تحفظ اجاگر کرتا ہے۔ 2۔ کلیہ بنا لیں کہ اگر VVIPs کو محفوظ بنانا ہے تو پسنی، راجن پور، گلگت، نیلم، کرم ایجنسی کے رہائیشی کو تحفظ دینا ہو گا ورنہ لاکھ بلٹ پروف کاریں بھی ناکافی رہیں گی اور آج نہیں تو کل  ۔ ۔ ۔ ! 3۔ اس بات کو فراموش کر دیں کہ کون ہمارے خلاف کیا کر رہا ہے۔ ہمارے کرم فرماؤں نے ہمارے لیے اس ضمن میں آسانی فرما دی ہے۔ وہ سب اکٹھا ہو کر ہم پر حملہ آور ہیں۔ ہمارا واسطہ صرف اور صرف اس بات سے رہنا چاہیے کہ ہمارے نظام میں Loop Holes کہاں ہیں اور ان کو جلد از جلد بند کرنے کے لیے کیا کِیا جاسکتا ہے۔  4۔ وقت آگیا ہے کہ میڈیا کو پالیسی Implementation میں اسکا جائز کردار دیا جائے تاکہ وہ اپنی اہمیت ثابت کرنے کے چکر میں خوامخواہ غیر سنجیدہ  Practices  اپنانے اور سنسنی خیزی وغیرہ سے گریز کرے۔ نیز قومی لائن کو Toe کرنے پر آمادہ رہے۔ میڈیا کو ایک مادر پدر آزاد نقارچی بننے کی دنیا کے کسی حصہ میں اجازت نہیں۔ جہاں ایسا ہؤا وہاں Chaos  نے ڈیرے ڈال لیے۔ تاہم، یہ اپنی جگہ اہم ہے کہ اس ضمن میں میڈیا کو واجب احترام اور آزادی بھی دی جائے۔ 5۔ سول ملٹری کشمکش کو ہوا دینے اور نمبر ٹانگو قسم کے دانشوروں اور اینکر حضرات پر ہر دو اطراف واضح کریں کے وہ اپنی دکانیں مضبوط تالا لگا کر بند کردیں۔ 6۔ تمام این جی اوز کے مقاصد، activities، اور فنڈنگ وغیرہ کا ازسرنو جائزہ لیا جائے اور ان پر اس حوالے سے ریگولیشن کو مزید مؤثر بنایا جائے۔ اس ضمن میں ولادامیر پوٹن اور طیب اردوگان صاحب سے بھی استفادہ کیا جا سکتا ہے جو غیر ملکی این جی اوز کو Parallel State کہتے ہیں۔ اگر سٹیٹ کی "رٹ" قائم کرنا مقصود ہے تو اس کو درپیش ہر چیلنج کو دیکھنا ہو گا، یہ فرق کیے بغیر کہ اسکا سورس پگڑی ہے یا ہیٹ۔ 7۔ ہمارے دینی حلقوں کو بھی اب جان لینا چاہیے کہ ملک میں جاری پر تشدد کاروائیاں ایک انٹرنیشنل ایجنڈا کا مقامی فرنچائز ہے اور اسکا اسلام وغیرہ سے کوئی سروکار نہیں۔ اگر ایسا نہ ہوتا تو اسلام کے نام لیوا ہی سب سے پہلے اور سب سے زیادہ اسکا چارہ نہ بنتے۔ ان افراد نے آپ میں سے کسی کو خلافت نہیں لے کر دینی بلکہ جو مقام اور احترام اس ملک اور معاشرے میں آپکا اور اسلام کا ہے یہ اسکے بھی درپے ہیں۔  8۔ پریشانی و سینہ کوبی وغیرہ سے آجتک دنیا میں کوئی مسئلہ حل نہیں ہؤا، ہمارا بھی نہیں ہو گا۔ چناچہ یہ سب کرنا، خواہ فیس بک و ٹوٹر پر نوحے لکھ کر ہو یا دہائیاں دے کر، صرف قوٰی کا ضیاع ہے۔ اور نہ ہی یہ مسئلہ ایک دن میں حل ہو گا۔ بلکہ جو جغرافیہ ہمارا ہے کچھ نہ کچھ ہوتا ہی رہے گا۔ اس لیے حوصلہ، ایک دوسرے کے دکھ میں مدد اور اتحاد ہی ہمارے ہتھیار ہونا چاہئیں۔  اگر یہ بات کتابی سی محسوس ہو تو برائے کرم نیپولین اور ہٹلر کی جارحیت کے ہنگام روسی قوم کی جدوجہد  و قربانی۔ پھر پہلی اور دوسری عظیم جنگ میں فرانس، بیلجیم، پولینڈ، برطانیہ وغیرہ کی کاوش اور دوسری جنگ عظیم کے بعد جرمنی اور جاپان کی مکمل تباہی کے بعد محنت اور کامیابی کے سفر کا مطالعہ ضرور کریں۔ 9۔ ہماری سیاسی و عسکری قیادت کو یہ احساس ہونا چاہیے کہ قوم کی اس بے چینی کا بڑا سبب ماضی میں انکا رویہ ہے۔ اب وقت نہیں ہے کہ اس طرح کی luxury  کو مزید افورڈ کیا جائے۔ سب کو کمر کسنا ہو گی اور ذاتی انا جیسے فروعی معاملات کو بالائے طاق رکھتے ہوئے باہمی احترام اور اشتراک سے معاملات کو حل کریں اور عوام سے کوئی تقاضہ کرنے  سے پہلے خود مثال قائم کریں۔ 10۔ اللہ تعالی کو یاد رکھیں اور کامیابی پر اکڑنے کے بجائے عاجزی سے اپنا سفر جاری رکھیں۔

##############################
https://web.facebook.com/asim.allahbakhsh/posts/2180529221983746
کراچی میں چین کے قونصل خانہ پر ہونے والے حملہ کی طرح گوادر میں پرل کانٹینینٹل ہوٹل کے تمام حملہ آور بھی مار گرائے گئے۔  دونوں واقعات کے حوالہ سے یہ حیرت انگیز معلومات سامنے آئیں کہ حملہ آوروں میں مبینہ "مسنگ پرسنز" بھی شامل تھے۔  اس بات پر عمومی اطمینان پایا گیا ، بلکہ کسی حد تک طنز بھی ہؤا کہ مسنگ پرسنز کی حقیقت دراصل یہ ہے کہ وہ اپنی مرضی سے "مسنگ" ہو کر ایسی کاروائیاں کرتے ہیں۔   سچ تو یہ ہے کہ ہمیشہ کی طرح یہ "سچ" بھی دو انتہاؤں کے بیچ کہیں موجود ہے۔ نہ تو سارے مسنگ پرسنز سیکیورٹی اداروں کی کاروائیوں کی وجہ سے غائب ہیں اور نہ ہی سارے بی ایل اے ، بی آر اے وغیرہ میں موجود رہ کر ملک دشمن کاروائیاں کر رہے ہیں۔   اس پر کافی بات ہو سکتی ہے، تاہم اسے کسی اور وقت کے لیے اٹھا رکھتے ہیں۔اس موقع ہر میرے لیے جو بات سب سے زیادہ اہم ہے وہ "فدائی" حملوں کے اس نئے رجحان کا ظہور ہے ۔ اس پر فوری اور بھرپور توجہ کی ضرورت ہے ورنہ یہ پہلے سے پیچیدہ صورتحال کو مزید گمبھیر کر سکتا ہے۔   گھات لگا کر کاروائیاں کرنا، بم دھماکے کرنا، فورسز کے قافلوں پر حملے ایک بات ہے اور کراچی و گوادر جیسے "خودکش" حملے بالکل الگ بات۔  آخر الذکر  حملوں کو محض بھارت ، افغانستان یا امریکہ کے کھاتے میں نہیں ڈالا جا سکتا ، کسی کو اپنی جان دینےپر آمادہ کرنا آسان کام نہیں جب تک کہ جان دینے والے کی کسی کاز کے ساتھ اپنی کمٹمنٹ موجود نہ ہو۔ اس بات کو یوں سمجھ لیں کہ جب کسی تحریک کو اس قسم کے لوگ میسر آنے لگتے ہیں تو دشمن کے ہاتھ گویا الہ دین کا چراغ آ جاتا ہے۔ اس کو یوں دیکھیں کہ بھارت اور دیگر کو ایسے لوگ مل چکے ہیں تو ان کے پاکستان مخالف پلان بہت تیزی سے مہلک ثابت ہو سکتے ہیں۔  کاؤنٹر انسرجنسی پر کام کرنے والے عالمی ماہرین کی رائے میں اس طرح کے واقعات سے مقامی افراد گہرا جذباتی تاثر لیتے ہیں اور ایسی کاروائیاں کرنے والوں کو ہیرو کی نظر سے دیکھا جانے کا امکان بہت بڑھ جاتا ہے۔ رہی سہی کسر تحریک سے وابستہ دانشور طبقہ کرتا ہے، جب وہ ان "ہیروز"  کے کارناموں پر نظمیں اور کہانیاں لکھنے کا عمل شروع کرتا ہے ۔  ایک بار شروع ہو تو پھر یہ سلسلہ سالہا سال چلتا ہے۔  اس کی مثالیں  نواب نوروز خان اور نواب اکبر بگٹی کی صورت ہمارے سامنے ہیں، یہ دونوں ہی  بلوچ نفسیات پر گہرا اثر رکھتے ہیں۔  یہاں یہ بات بھی ذہن میں رکھنا چاہیے کہ "دہشت گردی" وغیرہ جیسے الفاظ اپنے معانی کے لیے اس بات کے محتاج ہیں کہ انہیں ادا کون کر رہا ہے۔ جو بات فلسطین اور کشمیر میں دہشت گردی ہے وہی مشرقی تیومر اور جنوبی سوڈان میں حق خود ارادیت کے لیے جائز جدوجہد بن جاتی ہے۔  لہذا اس نہایت خطرناک ٹرینڈ پر قابو پانے کے لیے بہت ہنگامی فیصلے اور جراتمندانہ اقدامات کی ضرورت ہے۔ سب سے اولین یہ کہ بلوچستان میں عوام کو بااختیار بنانے کے لیے حقیقی سیاسی قیادت کو موقع دینا ہوگا۔   بلوچستان، پاکستان کا سب سے اہم جغرافیائی حصہ ہے اور اس بات کا ہمارے دشمنوں کو بھی بخوبی اندازہ ہے۔ پاکستان کی جیو پولیٹیکل اور جیو اسٹریٹیجک اہمیت میں بلوچستان کا کلیدی کردار ہے۔   اس وقت خطہ، بالخصوص خلیج فارس کے حالات تیزی سے بگڑ رہے ہیں۔  ادھر پاکستان میں دہشتگردی کا عفریت دوبارہ سر اٹھانے لگا ہے،  مغرب ہو یا جنوب، مرکز گریز اور وفاق گریز سرگرمیوں کی آبیاری کی جارہی ہے۔  ملکی معیشت کا جو حال ہے وہ ہم سب کے سامنے ہے اور سب سے بڑھکر یہ کہ داخلی اور سیاسی استحکام ایک خواب بن کر رہ گیا ہے۔  نشانہ بھلے ہی ایران ہو یا کوئی اور ۔۔۔۔ پاکستان کی حیثیت ایک مستقل نشانہ کی ہے۔  پاکستان کا نیوکلئیر طاقت ہونا اور چین سے اسٹریٹیجک تعلقات (بشمول سی پیک) اس کی دو بنیادی وجوہات ہیں۔ موجودہ عالمی تناظر میں یہ دونوں ہی مصیبت کو کھلی دعوت دینے کے مترادف ہیں۔  پاکستان کی دگرگوں معیشت اور سیاسی عدم استحکام کے اس ماحول میں میں ہمارے لیے شدید نوعیت کے چیلنجز آنے والے ہیں۔ بلوچستان اور فاٹا میں معاملات پر تدبر اور حکمت سے فوری عملی اقدامات وقت کی اہم ترین ضرورت ہیں۔ دشمن کے ارادوں کو شکست دینے کا عمل ہماری چار دیواری کے اندر سے شروع ہونا ہے۔

##############################
https://web.facebook.com/asim.allahbakhsh/posts/2177179465652055
گزشتہ موسم سرما کے وسط میں اچانک گیس کے صارفین، بالخصوص گھریلو صارفین کو پوشربا بل موصول ہونے شروع ہوئے۔ اس کی بنیاد گیس کے استعمال کے سلیب میں وہ تبدیلی تھی جس نے صارفین کی کل استعمال شدہ گیس کو پہلے سے جاری طریقہ کار یعنی بہ تدریج  کم از کم قیمت سے زیادہ کی طرف لے جانے کے بجائے براہ راست زیادہ سے زیادہ قیمت کے درجہ میں شامل کر کے بلنگ کر دی ۔  اس پر خوب شور اٹھا ۔۔۔ کیونکہ تین ہزار کے بل والے گھرانے کو تیس ہزار کا بل آنے لگا۔  حکومت کی جانب سے پہلے تو اس پر خاموشی رہی پھر اچانک ہمیں معلوم ہؤا کہ وزیر اعظم صاحب نے اس کا سخت نوٹس لیا ہے اور حکام کو آڑے ہاتھوں لینے کے ساتھ ساتھ کوئی کمیٹی وغیرہ بھی تشکیل دی ہے تاکہ ذمہ داروں کا تعین کیا جا سکے ۔ ہمارے ہاں کمیٹی بنانے کا مقصد صرف وقت گزاری ہوتا ہے۔ حالانکہ سامنے نظر آ رہا تھا کہ سلیب میں جان بوجھ کر تبدیلی کی گئی ہے اور ایسا کام کوئی چپڑاسی یا نائب قاصد تو کر نہیں سکتا۔  بہرحال ۔۔۔۔ دو ماہ گزرنے کے بعد معلوم ہؤا کہ صارفین سے بلوں کی مد میں وصول شدہ زائد رقم رفتہ رفتہ آئیندہ کے بلوں میں ایڈجست کر دی جائے گی۔  پھر خاموشی۔ کل وزیراعظم صاحب نے حسب معمول حکمت کے موتی لٹاتے ہوئے اطلاع فراہم کی کہ وہ تو گیس کمپنیوں پر قرضہ بہت تھا اور قرض اتارنے کے لیے "آمدنی" بڑھانا پڑتی ہے اور اخراجات گھٹانا پڑتے ہیں۔  گویا  ۔۔۔۔ معاملہ ختم، پیسہ ہضم۔  چلین یہ بھی ٹھیک ہو گیا ۔۔۔ لیکن وہ "سخت نوٹس" ، کمیٹی، ذمہ داروں کا تعین وغیرہ سب کیا تھا  ؟؟؟  کیا ایسا تو نہیں حکومت کو روز اول سے ہی معلوم تھا کہ اصل کہانی کیا ہے بس عوام کو چکر دینے کے واسطے یہ سب بکھیڑا کیا گیا  ؟ اب تازہ خبر یہ ہے کہ وزیر اعظم صاحب نے آئی ایم ایف کے ساتھ مجوزہ معاہدے کی منظوری دینے سے انکار کر دیا ہے  ۔۔۔۔ فرمایا ہے یہ اور یہ اور یہ شرائط ہمیں منظور نہیں   ۔۔۔۔ غور فرمائیے، وہ معاہدہ جس کے لیے وزیر خزانہ کی چھٹی کروائی، اسٹیٹ بینک کا گورنر آئی ایم ایف سے لیا اور جانے کیا کیا پاپڑ نہ بیلے، اسے وزیر اعظم صاحب نے مسترد کر دیا ۔۔۔  کیا بات ہے صاحب !  😂😂😂

##############################
https://web.facebook.com/asim.allahbakhsh/posts/2175480962488572
معروف کالم نگار و اینکر پرسن برادرم آصف محمود کا فیس بک اکاونٹ ہیک ہو گیا ہے، تمام دوست انہیں درج ذیل اکاونٹ آئی ڈی پر ایڈ اور فالو کرلیں  : https://www.facebook.com/asif.mahmood.1671

##############################
https://web.facebook.com/asim.allahbakhsh/posts/2290893960947271
عالمی عدالت انصاف کا طریقہ کار یہ ہوتا ہے کہ اصل قضیہ کو دیکھا جائے  ۔۔۔ اس کو کس طرح حل کرنا ہے وہ اہم ہوتا ہے۔  انہوں نے کسی کو سزا تو دینا ہوتی نہیں کہ پاکستان یا بھارت کو قید بامشقت نہیں ہوئی یا ہوگئی تو کیس جیت لیا گیا یا ہار دیا گیا۔  دوسرا اس سطح پر کوئی ڈرامائی فیصلہ نہیں دیا جاتا کیونکہ دو خودمختار ریاستوں کا معاملہ ہوتا ہے جن پر  عدالت بزور کسی بات کا اطلاق نہیں کر سکتی  ۔۔۔ اس لیے فیصلے کو تکنیکی اور حقیقت پسندانہ رکھا جاتا ہے تاکہ اس پر عمل درآمد ہو سکے۔ تیسرا یہ کہ بڑے ملک کے خلاف فیصلہ کرنا ، خاص طور سے قطعی  حیثیت میں ، یہ خال ہی ممکن ہوتا ہے۔  جب بھارت اس مسئلہ کا اس فورم پر لے گیا ماہرین کو تبھی اندازہ تھا کہ اسے خالی ہاتھ نہیں لوٹایا جائے گا۔  چوتھاا یہ کہ کسی بھی wish list کی طرح مدعی عدالت سے انتہائی نوعیت کا ریلیف مانگتا ہے تاکہ اسے کم از کم وہ حقیقی ریلیف مل جائے جو اس کی فوری ضرورت ہے۔  اسی لیے بھارت نے کلبھوشن یادیو کی رہائی کی بات کی۔ بادیٔ النظر میں ہؤا یہ ہے کہ کلبھوشن کے حوالہ سے کونسلر رسائی کا بھارت مطالبہ مان لیا گیا ہے اور اس سلسلہ میں پاکستان کو ویانا کنونشن کا پاس نہ کرنے کا ذمہ دار ٹھہرایا گیا ہے۔ نیز مقدمہ پر "مؤثر نظر ثانی" کا کہا گیا ہے اور پاکستان کو پابند کر دیا گیا ہے کہ وہ کلبھوشن کی سزا  سے متعلق کوئی پیش رفت نہ کرے۔  گویا پاکستان اب کلبھوشن  کا کئیر ٹیکر بن گیا ہے اور کلبھوشن پاکستان کا مہمان۔  بھارت نے یہی حاصل کرنا تھا کہ ان کا بندہ محفوظ رہے  اور اس کے خلاف کوئی کاروائی نہ ہو سکے ۔۔۔ اور وہ انہوں نے حاصل کر لیا ۔  اس سے آگے کا ممکنہ راستہ یہ ہے کہ یا تو کلبھوشن پاکستان کی  حراست میں پڑا رہے اور زندگی کے باقی دن یہاں پورے کر لے۔ یا پھر یہ کہ کچھ عرصہ بعد اسے جاسوسوں  کے کسی باہمی تبادلہ میں بھارت کے حوالہ کر دیا جائے اور بدلے میں پاکستان اپنا کوئی بندہ چھڑوا لے۔ مثلآ نیپال میں غائب ہونے والے ریٹائرڈ کرنل صاحب یا کوئی اور۔  دیکھتے ہیں آگے کیا ہوتا ہے   ۔۔۔۔

##############################
https://web.facebook.com/asim.allahbakhsh/posts/2285960494773951
ایک نے کپ جیت لیا اور دوسرے نے دل  ! ⁦

##############################
https://web.facebook.com/asim.allahbakhsh/posts/2283628711673796
تمام انصافی بھائیوں سے درخواست ہے کہ تاجروں کو تختہ مشق بنانے میں اپنی توانائیاں ضائع نہ کریں کیونکہ بظاہر اس سب میں  تاجروں کا قصور نہیں ۔  وہ بے چارے تو بس خانصاحب کے کہے پر دل و جان سے عمل کر رہے ہیں ۔ تاہم معاملہ یہ لگ رہا ہے کہ ابھی ان تک خانصاحب کی 2016/17 والی تقریریں ہی پہنچی ہیں اور انہوں نے جھٹ حکومت و اسمبلی  کے  خلاف عوام دشمن بجٹ  پاس کرنے پر اپنا  ردعمل دینا شروع کر دیا اور سارا پاکستان بند کر دیا۔    غالباً انہیں معلوم نہیں کہ زیادہ ٹیکس کو حکومتوں کی بے ایمانی اور عوام پر ظلم سے تعبیر کرنے والے عمران کی جگہ آٹھ ہزار ارب ٹیکس جمع کر کے دکھانے والا عمران لے چکا ہے۔  آپ لوگوں کے کرنے کا کام یہ ہے کہ تاجر حضرات اور عوام تک "نیا عمران" کی تقاریر ذاتی طور پر پہنچانے کا بندوبست کریں  ۔۔۔ ہنگامی بنیادوں پر ، اس سے قبل کہ حالات ہنگامی ہو جائیں  !  ⁦❤️⁩

##############################
https://web.facebook.com/asim.allahbakhsh/posts/2276015839101750
عمران سیریز کہ تازہ ترین قسط کی کہانی کچھ یوں بن رہی ہے کہ خانصاحب نے اس تازہ پھڈے میں  دیکھو اور انتظار  کرو کی پالیسی اپنانے کا فیصلہ کرتے ہوئے نہ صرف گیند عدلیہ کے کورٹ میں پھینک دی ہے بلکہ ساتھ ہی پیش کردہ ویڈیو کی فرانزک جانچ سے بھی پسپائی اختیار کر لی ہے ۔ یہ کسی سیانے آدمی کا مشورہ ہے  ۔۔۔ اس ویڈیو کو جعلی قرار  دے بھی دیں تو جیسا کہ مریم بی بی نے کہا ان کے پاس مذکورہ جج صاحب کی اور بھی ویڈیوز ہیں اور اگر یہ بات سچ ہے اور اگر کہیں وہ ویڈیو کچھ زیادہ ہی واضح ہوئیں تو حکومت کو شدید خجالت کا سامنا ہو سکتا ہے۔  دوسری جانب مریم بی بی اپنے اس پروگرام کی جانب آگے بڑھ رہی ہیں جس کا اعلان انہوں نے یہ کہہ کر کیا تھا کہ وہ میاں نواز شریف کو  "مرسی" نہیں بننے دیں گی۔  گویا وہ انہیں قید و بند کی غیری یقینی اور صعوبت بھری صورتحال سے نکالنے کے لیے کمربستہ ہو چکی ہیں۔   اس ویڈیو کی رونمائی کے لیے کی جانی والی پریس کانفرنس میں ان کا یہ کہنا کہ ان کی نہ کسی ادارے سے لڑائی ہے نہ وہ ایسا چاہتی ہیں بس ان کے ان کے والد پر قائم مقدمات کو کالعدم قرار دے کر  انہیں رہا کر دیا جائے، اسی بات کی جانب اشارہ کرتا ہے کہ ان کی سیاست کا ون پوائنٹ ایجنڈا صرف اپنے والد کی  رہائی ہے۔ اس حوالے سے وہ ویسا ہی کردار ادا کرنا چاہ رہی ہیں جیسا ان کی مرحوم والدہ نے جنرل مشرف کے مارشل لاء کے نفاذ کے بعد ادا کیا۔  غالباً اپنے مرحوم دادا کی طرح ان کا بھی یہ خیال ہو کہ یار زندہ صحبت باقی،  بچ جائیں گے تو سیاست بھی ہوتی رہے گی۔ اسی لیے وہ اپنے چچا میاں شہباز شریف کی گو سلو پالیسی کے برعکس جارحانہ موڈ میں ہیں۔ ن لیگ کے ممبران قومی و صوبائی اسمبلی کے حوالہ سے فارورڈ بلاک بنائے جانے کی خبروں نے بھی ان کے عزم کو مہمیز دی ہو گی، ابھی نہیں تو کبھی نہیں۔ ایک تو پارٹی کی قوت منتشر ہونے سے پہلے پریشر بنایا جا سکے اور دوسرا یہ کہ اگر کچھ کامیابی ہوتی ہے تو شاید پارٹی بھی بکھر جانے سے بچ جائے۔ البتہ اس وقت جو لوگ مریم بی بی کی سیاست میں کسی انقلابی لیڈر کا ظہور دیکھ رہے ہیں شاید انہیں آگے چل کر اس حوالے سے مایوسی ہو۔ ابھی ان کا فوکس صرف والد کو قید سے نکالنا ہے جس کے لیے بغرضِ ڈیل وہ ان مبینہ ویڈیوز کا  پوری طرح استعمال کرنا چاہیں گی۔  جہاں تک یہ بات کہ یہ سب ن لیگ کے خلاف بیک فائر نہ کر جائے ، تو ن لیگ کی تاریخ یہ بتاتی ہے کہ وہ اس قسم کا کام کسی ٹھوس  "امید"  کے بغیر نہیں کرتی۔  کہیں نا کہیں کوئی پس پردہ بات چیت ضرور جاری ہوتی ہے۔  منڈی بہاوالدین کا دورہ تو ہؤا لیکن تلخ  تقریر سے گریز شاید حالات کا درجہ حرارت بہت زیادہ ہو جانے سے بچاؤ کی ترکیب بھی ہو سکتی ہے۔   تاہم اس بار امید کا مرکز کون ہو سکتا ہے یہ اس معمہ کا سب سے اہم سوال ہے۔   قانونی طور پر جو کرنا ہے اب اعلی عدلیہ نے کرنا ہے۔  فرانزک جانچ پڑتال ہو، مقدمات کی ازسرنو سماعت کی بات ہو ، ن لیگ سے باز پرس  ہو  یا پھر مذکورہ جج صاحب سے پوچھ گچھ یہ اب اسلام آباد ہائی کورٹ یا  سپریم کورٹ نے ہی طے کرنا ہے۔   ادھر حکومت کا معاملہ یہ ہے کہ وہ کسی صورت نواز شریف صاحب کو کسی بھی قسم کا ریلیف دینے کی متحمل نہیں ہو سکتی۔  حکومت کی اب تک کی کارکردگی کسی لحاظ سے بھی حوصلہ افزا نہیں۔ سوائے باتوں اور وعدوں کے وہ عملاً کچھ خاص نہیں کر پائی، اس پر مستزاد دگرگوں معاشی حالت اور مہنگائی کا طوفان۔  ان حالات میں اپوزیشن کا احتساب اس کے لیے سب سے اچھا "اسموک اسکرین" ثابت ہو  رہا ہے جس میں وہ عوام اور میڈیا کو صبح شام مصروف رکھ سکتی ہے۔ اگر میاں صاحب اور پھر زرداری صاحب (پھر انہیں قید رکھنا بھی مشکل ہو گا) کو جانے دیتی ہے تو خود اس کے لیے بہت بڑی مشکل کھڑی ہو جائے گی کہ اب میڈہا اور عوام کی توجہ بٹانے کے لیے کچھ باقی نہیں رہے گا اور پھر حکومت سے کارکردگی پر تلخ سوالات شروع ہو سکتے ہیں۔  اسٹیبلشمنٹ اس حوالے سے کیا سوچ رہی ہے یہ بھی بہت اہم ہے۔  ایکسٹینشن کے معاملات اپنی جگہ ہیں لیکن اس سے بڑا سوال یہ ہے کہ معاشی ابتری کی موجودہ صورت حال سے نکلنا ہے تو اس کے داخلی و سیاسی استحکام اولین ضرورت ہے۔  اگر تصادم اور افراتفری کا ماحول بڑھے گا یا آئینی اداروں کے حوالے سے شکوک و شبہات جڑ پکڑنے لگیں گے تو ملکی معیشت کی حالت مزید پتلی ہو جائے گی۔   حالیہ بحران ہر اسٹیک ہولڈر  کے لیے بیک وقت ایک سنگین چیلنج ہے  ۔۔۔۔ گو ہر ایک کے لیے اس کی وجوہات نہ صرف مختلف بلکہ بعض حوالوں سے تو متصادم بھی ہیں۔  تاہم اس ڈور کا اصل سرا عدلیہ کے ہاتھ میں ہے۔  اس ضمن میں جسٹس فائز عیسی صاحب کا معاملہ ایک اہم اشارہ ہو گا کہ اعلی عدلیہ کیا سوچ رہی ہے اور  آیا  وہ خود پر  موجودہ صورتحال کا کوئی دباؤ محسوس کر رہی ہے یا نہیں ۔

##############################
https://web.facebook.com/asim.allahbakhsh/posts/2268751219828212
مبینہ طور پر سرفراز نے کہا کہ کل ہم 500 رن بنانے کی کوشش کریں گے۔ انہوں نے یہ اس لیے کہا کہ اعداد و شمار کی روشنی میں پاکستان اتنے رن کرے اور پھر مخالف ٹیم کو ڈیڑھ ایک سو رنز تک آؤٹ کرے تو ہی سیمی فائنل تک پہنچ سکتا ہے۔  ہم سبھی نے اس بات پر سرفراز کا خوب مزاق اڑایا۔  لیکن ایک بات ۔۔۔ ایک سوال  ۔۔۔۔ کل کے میچ کا مقصد کیا ہونا چاہیے  ؟  صرف خانہ پری یا پھر اس ہدف کا حصول جو اگلی منزل تک پہنچا سکے  ۔۔۔ خواہ وہ بظاہر کتنا ہی ناممکن کیوں نہ ہو  ؟    آپ کیا چیز پسند کریں گے  ۔۔۔۔ مشکل ہدف کی تلاش میں پورا زور لگانا، چاہے شکست ہی ہو جائے ، کیونکہ آر یا پار میں تو کچھ بھی ہو سکتا ہے ۔۔۔۔ یا پھر اس میچ کو ٹورنامنٹ کا آخری میچ سمجھتے ہوئے اس میں ایک عمومی سی فتح کا حصول  ؟   آپ کی ترجیح کیا ہو گی  ؟

##############################
https://web.facebook.com/asim.allahbakhsh/posts/2267392439964090
کیلکولیشن میں تھوڑی گڑ بڑ  ہو گئی  ۔۔۔۔ یہ  '87 کا ورلڈ کپ تھا، 92 والا اگلا ہے  !

##############################
https://web.facebook.com/asim.allahbakhsh/posts/2257932910910043
غلام محمد  :  بوبی بھائی ، کل ڈسکوری چینل پر ایک ڈاکیومنٹری دیکھی۔ ابکائی آتے آتے رہ گئی۔  اس قدر گندے اور غلیظ لوگ ہوتے ہیں یہ سائنسدان لوگ۔ مکھیوں کے انڈے، گلے سڑے پھل، گندی نالیوں اور گٹروں کا پانی  اور جانے کیا کیا گند بلا اکٹھا کر کے خوردبینوں کے نیچے اسے دیکھ رہے تھے اور اس پر بات کر رہے تھے۔ یار مجھے تو جھرجھری آگئی، دیکھا نہیں گیا ۔۔۔ چینل بدل دیا۔   توبہ  ! بوبی  :  یار غلام محمد ۔۔۔ تم بھی رہے نا سادہ کے سادہ۔  جنہیں تم  گندہ اور غلیظ کہہ رہے ہو یہ انسانیت کے محسن ہیں۔ یہ اپنی تحقیق سے ہیضہ، ہیپاٹاٹئیٹس اور ٹائیفایڈ وغیرہ کے جراثیم پر ریسرچ کرتے ہیں اور پھر ہم سب کو بتاتے ہیں کہ ان سے کیونکر بچنا ہے، تاکہ ہم صحت مند رہیں اور ایک اچھی زندگی گزار سکیں ۔ تمہیں معلوم ہے کہ ان بیماریوں سے  دنیا بھر ہر سال  کتنے افراد اپنی جان سے ہاتھ دھو بیٹھتے ہیں  ؟  یہ سائنسدان ہیں جو پرہیز سے لے کر علاج تک کے مراحل سے ہمیں آگاہ کرتے ہیں۔  ہمیں ان کا شکر گزار ہونا چاہیے۔  غلام محمد  :  ہاں بوبی یہ بات بالکل درست ہے تمہاری۔   اچھا ، تمہارے ان کزن کا کیا حال ہے ۔۔۔۔ ٹمی بھائی کا  ؟ جن سے پرسوں ملاقات ہوئی تھی۔  بوبی  :  ٹھیک ہیں۔  کیوں  ؟ غلام محمد  :  نہیں کچھ خاص نہیں ۔۔۔۔ بس ان کی ایک بات یاد آگئی جس میں تم بھی ان کی  ہاں میں ہاں ملا رہے تھے۔  بوبی  :  کون سی بات   ؟ غلام محمد  :   وہی کہ مولوی کی زبان سے پردہ ، شرم و حیا وغیرہ کی اس قدر تکرار دیکھ کر لگتا ہے کہ اس کے سر پر عورت ہی سوار رہتی ہے بس۔   بوبی  : تو اس میں کیا شک ہے  ۔۔۔۔   Obsessed  لگتے ہیں سب کے سب  ۔۔۔  ہونہہ  ! غلام محمد  :  دیکھو بھائی   ۔۔۔۔  سب سے پہلی بات تو یہ ہے کہ یہ مولوی کے ذہن کی اختراع نہیں  ۔۔۔۔ یہ خدا کا حکم ہے۔  خدا کا کہنا ہے کہ انسان کا اخلاقی وجود اس کے جسمانی  وجود سے بھی زیادہ اہم ہے۔  اگر یہ نہیں تو بظاہر زندہ نظر آنے والا بھی زندہ تو ہو گا لیکن انسان کہلائے جانے کے لائق نہیں رہے گا۔  اخلاقی وجود کے لیے بے شرمی و بے راہ روی ایک کینسر ہیں جو آہستہ آہستہ اسے دیمک کی طرح چاٹ جاتے ہیں۔  اس لیے اللہ تعالی نے ہر اس وجہ اور ان تمام "جراثیم" کی نشاندہی کردی ہے جن سے صرف نظر یا  لاپروائی کے نتیجہ میں بظاہر معمولی یا عمومی نظر آنے والی بات آگے چل کر پوری طرح بے راہ روی کے کینسر میں ڈھل سکتی ہے۔   جس طرح ساینسدانوں کو ہم  obsessed with filth نہیں سمجھتے بلکہ ان کا یہ احسان جانتےہیں  کہ وہ اتنی محنت کر کے ہمیں ایک سنگین صورتحال سے بچاتےہیں تو یہی معاملہ مذہب کا بھی ہے۔ وہ اگر  obsessed ہے تو صرف انسان کی بہتری سے۔  ہمیں اس کا احسانمند ہونا چاہئے کہ وہ  ہمیں بحیثیت فرد و معاشرہ ایک  Common code  دیتا ہے جس میں غض بصر بھی ہے اور پردہ بھی۔  پھر وہ ان تمام راستوں اور ممکنات سے آگاہ کرتا ہے جن سے ہمارے اخلاقی وجود پر نقب لگ سکتی ہے۔  یہ نقب اچانک نہیں لگتی ۔۔۔ پہلے ہلکی ضربوں سے اس کے جوڑ بند ڈھیلے کیے جاتے ہیں اور پھر باقی واردات  وقوع پذیر ہوتی ہے جس سے بچ پانا یا سنبھل جانا نہایت دشوار ہوتا ہے۔  اسی واسطے مذہب اپنی حکمت میں اس بات کا پیروکار ہے کہ "پرہیز بہر صورت علاج سے بہتر ہے"۔    میرے بھائی  ۔۔۔۔ پھبتی کسنا کم عقلوں کا کام ہے ۔۔۔۔۔  سمجھدار لوگ ہمیشہ حکمت تلاش کرتے ہیں اور خود اپنے اور اپنے پیاروں کے تحفظ کا بندوبست کرتے ہیں  ۔۔۔۔ جسمانی عوارض سے بھی ، اور اخلاقی عوارض سے بھی۔ (جون 2016)

##############################
https://web.facebook.com/asim.allahbakhsh/posts/2254676311235703
ماشاءاللہ ، کل دیکھ چکے ہیں اور شئیر بھی کرچکے ہیں.بہت عمدہ اور ٹو دی پوائنٹ اینالیسز،پراؤڈ آف یو سر

##############################
https://web.facebook.com/asim.allahbakhsh/posts/2239765816060086
مصر کے سابق صدر محمد مرسی کی معزولی ، اسیری اور موت  ۔۔۔  عالمی ، اسلامی اور عرب ضمیر پر تادیر ایک سیاہ اور بدنما داغ کی صورت موجود رہے گی  ! انا للہ و انا الیہ راجعون ۔

##############################
https://web.facebook.com/asim.allahbakhsh/posts/2239053396131328
سرفراز کی نیک نیتی اور ایمانداری پر کس کو شک ہو سکتا ہے  ؟ پاکستان سے اس کی کمٹمنٹ بھی مسلمہ ہے اور ذاتی کردار بھی بے داغ۔  لیکن میچ  کے نتیجہ نے ثابت کیا کہ جیتنے کے لیے یہ سب مل کر بھی کافی نہیں۔   میچ میں کامیابی کے لیے دو اور بنیادی چیزیں بھی اہم ہیں ۔۔۔۔ کپتان میں صورتحال کو سمجھنے اور بروقت فیصلوں کی اہلیت اور ٹیم کی سیلیکشن و پرفارمنس۔  اگر کپتان کو کھیل کے ٹرننگ پواینٹس پر جماہیاں آنے لگیں یا ایسا لگے کہ وہ میدان میں موجود ہی نہیں تو اہم فیصلوں میں تاخیر ہونے لگے گی نتیجتاً گیم ہاتھ سے نکل جائے گی۔ دوسری جانب ٹیم کا مختلف کیمپس میں بٹے ہونا بھی باعث تشویش ہے ۔  اور یہ بات اس سے بھی زیادہ کہ کپتان اپنے آپ میں ہی مست ہو اور ٹیم ممبرز کو انگیج کرنے، انہیں ہدایات دینے کے بجائے بس وکٹ کے پیچھے کھڑا شور مچاتا رہے۔ تماشائیوں کو لگے گا کہ وہ بہت involve ہو کر کھیل رہا ہے لیکن محض شور مچانے سے معاملات درست نہیں ہوتے، جب تک وہ اپمنے کھلاڑیوں کی باقاعدہ رہنمائی نہیں کرے گا انہیں درست ہدایات نہیں دے گا۔  اب یہ اپنی جگہ درست ہے کہ ان ہدایات کے مؤثر ہونے کے لیے کپتان کو خود بھی معاملات اور تکنیکی باریکیوں کا علم ہونا ضروری ہے۔ اس سے بھی اہم ہے کہ کپتان کا کوئی پلان بھی ہو۔ محض سمجھدار نظر آنے اور سیانی باتیں کرنے سے نتائج حسب منشا نہیں نکلتے۔  اب اگر کپتان کو لگتا ہے کہ ٹیم اس کی مرضی سے سیلیکٹ نہیں ہوئی تو یا  تو وہ "سیلیکٹرز" کو پہلے روز ہی بتا دیتا کہ میں اس ٹیم کے ساتھ نہیں چل سکتا ۔۔۔ لیکن اگر کپتان بننے کے چکر میں اس نے ٹیم کو قبول کر لیا ہے تو پھر اب اس سے پرفارمنس لینا بھی اسی کی ذمہ داری ہے۔   پھر یہ بھی تو ہے نا کہ  آصف علی جیسے ڈان بریڈمین "پَلَس" تو کپتان کا اپنا انتخآب ہیں  ۔۔۔ ان کی پرفارمنس کیا ہے  ؟ ہم نے دیکھا کہ "ریٹ" بڑھتا رہا اور سب کھلاڑی بس بیچارگی سے ادھر ادھر دیکھتے رہے۔ کسی نے نہیں دیکھا کہ ایک سطح پر جا کر ریٹ اتنا بڑھ جائے گا کہ پورا میچ ہی ہاتھ سے نکل جائے گا اور پھر ہم نے دیکھا کہ کپتان بھی اپنی تمام تر کوشش اور نیت نیتی کے باوجود کچھ نہ کر سکا۔  ابھی ٹورنامنٹ باقی ہے۔  اب بھی بہتری ہو سکتی ہے اور مکمل ناکامی سے بچا جا سکتا ہے ۔  لیکن کپتان کو دعا سے آگے بڑھ کر دوا کا بھی کچھ بندوبست کرنا ہوگا۔ خود اپنی اہلیت کو بھی بہتر بنائے اور ٹیم کے ان ممبر حضرات پر بھی نظر رکھے جو کھیلتے تو اس کی ٹیم میں ہیں لیکن ان کی نظریں بیرونی لیگز سے معاہدوں پر لگی رہتی ہیں۔  آل دا بیسٹ کپتان ۔۔۔۔۔ سرفراز  !

##############################
https://web.facebook.com/asim.allahbakhsh/posts/2389300011106665
تھک گئے بھائی۔ ۔ ۔ کوئی آسان کام تھوڑا ہی ہے ایک دن کو دو یا تین طرح منانا۔ ۔ یہ بھی ہمارا ہی وطیرہ ہے کہ دو یا تین متضاد قسم کے جذبات کو کھینچ کھانچ کر  اور کافی سا اوور ٹائم لگا کر ایک ہی دن میں فٹ کر کے منا لیتے ہیں۔  متحد قوم کا ایک حصہ 6 ستمبر کو یوم دفاع کے طور منا رہا تھا اور دوسرا "یوم حق سچ اور مزید حق سچ" کے طور پر۔ کچھ لوگوں نے اسے "یوم ملامت" (جگہ کی تنگی کی وجہ سے "لعنت ملامت" پورا نہیں لکھا جا رہا) کے درجہ میں بھی بھرپور جوش و خروش سے منایا۔  بڑا دن تھا اور ایک ہی بار حق ادا نہ ہوسکنے کا خدشہ لاحق، چناچہ اس  حوالے سے آغاز چند روز قبل ہی ہوگیا۔ پہلے ایک سابق سفیر رستم شاہ مہمند صاحب نے کشمیر کی عدم اہمیت پر لیکچر نما کالم ایک معاصر انگریزی روزنامہ کے لیے تحریر فرمایا۔ جس میں اپنی قابلیت کے جوہر اس بات پر بکھیر دیے کہ اگر کشمیر کا ٹنٹا نہ ہوتا تو ہمارے ہاں من و سلوی نازل ہؤا کرتا۔ پھر ایک محترم دانشور اور استاد جناب اکبر زیدی صاحب کو یہ خیال جاگزیں ہؤا کہ زندگی کا کیا بھروسہ، اگر آج کے آج ہی یہ اعلان نہ فرما دیا کہ بھائی پاکستان نہ صرف ستمبر 1965 کی جنگ ہارا، بلکہ بری طرح ہارا۔ باقی بھی ساری ہارا۔ کسی وجہ سے یہ نہ کہا کہ آئیندہ بھی ہارے گا۔ اس کے لیے قوم انکی مشکور ہے۔ امید ہے اس بوجھ کے اترنے کے بعد اب وہ قدرے بہتر محسوس کرتے ہوں گے۔ بھائی آخر کو 7 یا 8 ستمبر کا کیا اعتبار، آتا یا نہ آتا، وہ یہ نسلوں کا بوجھ کب تک ڈھوتے رہتے۔ اسکے بعد رنگ جمانے کی باری تھی ہمارے ممدوح اور فطانت کے روشن مینار جناب حسین حقانی کی، بھلا وہ کہا ں پیچھے رہنے والے تھے ۔ ایسے ہی موقعوں پر تو ان کی بن آتی ہے۔ اللہ کرے قیامت تک پاکستان کے حوالے سے قومی دن آتے رہیں اور محترم حقانی صاحب اور ان کے دوستوں کا قلم اور کچن چلتا رہے۔ حقانی صاحب نے بھی اطلاع بہم پہنچائی کہ میلہ لٹ چکا اور کشمیر کو بھول جانا لازم ہے۔ میرے فاضل بھائی یہ بھول گئے کہ ریاست جموں کشمیر کا ایک مناسب حصہ پاکستان کےپاس بھی ہے  چناچہ اسے بھول جانا، باوجود ان کے صائب مشورہ کے، کچھ آسان کام نہیں۔ بالکل ویسے ہی جیسے میموگیٹ کے ہنگام انہیں پاکستان میں اپنا قیام کبھی نہیں بھولے گا۔ بہرحال یہ بات اپنی جگہ اہم ہے کہ آزاد ملک اور معاشرے میں سب کو اپنا نقطہ نظر بیان کرنے کا حق ہے۔  تاہم یہ بھی سچ ہے کہ ہر حق استعمال کرنے کا کوئی وقت ہوتا ہے اور سب سے بڑھ کر اس کا کچھ قرینہ ہوتا ہے۔  اب اس چھ ستمبر کے حوالے سے ہی یہ سمجھنے کی کوشش تو کر لیں کہ یہ منایا کیوں جاتا ہے۔ جنگ مورال کی گیم ہے۔ ایسے دن ، جنہیں امریکہ تک بھی مناتا ہے، اس لیے ہوتے ہیں کہ وہ جنہیں اپنی جان دینا  ہے انہیں یہ باور کروایا جائے کہ قوم اگر ان سے قربانی کی توقع رکھتی ہے تو وہ ان کی قدر کرنا بھی جانتی ہے۔ پھر ان سپاہیوں کو اپنے پیشے اور ذمہ داری کا بھی احساس ہوتا ہے کہ جو پہلے اس مقام سے گزر گئے وہ سچ میں امر ہو گئے۔ ان کے دل میں بھی ایسی روایات کو آگے بڑھانے کا جزبہ جاگزیں ہوتا اور مہمیز پاتا ہے۔  ہر وقت جوتیاں مارنے سے اور طعنے دینے سے تو بچہ امتحان نہیں پاس کر پاتا آپ چھ لاکھ کی تعداد کو جی جان سے لڑنے اور اپنے بچوں کو یتیم کر کے دوسروں کو بچانے کے لیے جان دینے پر کیسے آمادہ کرنے چلے ہیں۔ یہ ٹھیک ہے کہ اس جنگ میں پلاننگ اور فیصلہ سازی میں کوتاہیاں ہوئی ہوں گی لیکن یہ کس جنگ میں نہیں ہوتا ؟ افغانستان یا عراق میں امریکہ سے یہ نہیں ہؤا ؟؟؟ لیکن اس سے میدان میں لڑنے مرنے والے کا کیا تعلق ؟ اس کے لیے تو ایک ہی کسوٹی ہے : کیا وہ میدان چھوڑ کر بھاگا ؟ مسئلہ تو اس سپاہی کی بہادری کو سراہنے کا ہے۔  اگر بہت اہم ہے کہ اسی دن ساری غلطیوں کا بیان ضروری ہو تو کم از کم اس کو دو حصوں میں تو بانٹ لیں مہربان، پہلے حصہ میں قربان ہونے والوں کو سراہ لیں اور پھر فیصلہ سازی کے نقائص پر بھی اظہار خیال کر لیں۔ اس میں بھی یہ اہم ہے کہ آپ نے ماں والی تنقید  کرنا ہے یا ساس والی۔ ان دونوں میں کیا فرق ہے ہم سب جانتے ہیں۔ اول الذکر کا مقصد بہتری ہوتا ہے اور ثانی الذکر کا ۔ ۔ ۔  محض چرکا  لگانا۔  مزید یہ کہ  بیشتر دوست اپنے دعوی کی سپورٹ میں اعداد شمار ان ذرائع کے استعمال کرتے ہیں جن کی اپنی یہ حالت ہے کہ فخریہ طور سچ کو جنگ کی پہلی ہلاکت قرار دیتے ہیں اور جنہوں نے خود اپنی جنگوں کی کوریج کے لیے "Embedded Journalists" کا طریقہ متعارف کرایا۔ یعنی وہ صحافی جو  خود چنے جاتے ہیں کہ رپورٹ کریں اور وہ صحافی بھی بخوبی سمجھتے ہیں کہ انہیں کیا رپورٹ کرنا ہے ۔ مباحث ضرور ہونے چاہئیں کہ یہی بہتری کا راستہ استوار کرتے ہیں لیکن اس کا پیرایہ بھی اتنا ہی اہم ہے۔ یہ بھی کہ ہم اس دن منانے کی "وجہ" سے صرف نظر نہ کریں۔ دشمن کے 50 ٹینک تبا ہ ہوئے یا 190  یا جو طیارے بھی گرے یا گرائے گئے اور جتنے مربع کلومیٹر بھی لیے یا دیے گئے، یہ سب 50 سال سے ویسا ہی ہے۔ اور ویسا ہی رہے گا۔ تام اس سے جو ہر سال آپ اپنی فوج میں ایک جزبہ تازہ انڈیلتے ہیں اس سے  ہر سال ایک نئی کھیپ فائدہ اٹھاتی ہے۔ یہ اہمیت ہے اس دن کی۔  تاہم مہربان اور دوست دل چھوٹا نہ کریں۔ ہمارے پاس 16 دسمبر بھی ہے، اور کارگل بھی، صرف آپ کے ایسے ہی تجزیوں اور تبصروں کے لیے۔ خوب بولیں، آپ کو غور سے سنا بھی جائے گا اور آپ کی بات کی پذیرائی بھی ہوگی۔ 06th September 2015

##############################
https://web.facebook.com/asim.allahbakhsh/posts/2388172664552733
بھٹو صاحب سے منسوب ہے کہ ایک مرتبہ وہ جے اے رحیم کے ساتھ گاڑی پر کہیں جا رہے تھے۔  راستے میں ایک جگہ گاڑی رکی تو لوگوں نے بھٹو صاحب کو پہچان لیا اور وفور جذبات میں نعرے لگانے لگے۔ بھٹو صاحب نے ان لوگوں کی طرف اشارہ کرتے ہوئے جے اے رحیم سے کہا، دیکھ لیجیے ۔۔۔ ہم سنجیدہ ہیں یا نہیں، لیکن لوگ بہت سنجیدہ ہیں  ! محترم خانصاحب  ۔۔۔ آپ سنجیدہ ہیں یا نہیں ، آپ کو ووٹ دینے والے، آپ سے امیدیں باندھنے والے بہت سنجیدہ ہیں۔ وہ آپ سے وعظ سننے کے بجائے اس پر عمل ہوتا دیکھنا چاہتے ہیں۔  وہ کام تو کیجیے جن کے لیے پیسے کی نہیں صرف ارادے کی ضرورت ہوتی ہے  ۔۔  آپ کو ڈر کس بات کا ہے  ؟ جو آپ کے لیے صبح و شام ساری دنیا سے لڑتے پھرتے ہیں، وہ کسی بڑے فیصلے کے سیاسی نتائج کا سامنا کرنے کے لیے آپ کو تنہا چھوڑ دیں گے  ؟؟؟ #ہمیں_نوٹسز_نہیں_ریفارمز_چاہیے

##############################
https://web.facebook.com/asim.allahbakhsh/posts/2373507212685945
تفصیل کے لیے اس درج ذیل لنک پر کلک کیجیے  ۔۔۔۔

##############################
https://web.facebook.com/asim.allahbakhsh/posts/2238325442870790
محمد بلال خان صاحب کی ناگہانی اور المناک موت کا بہت افسوس ہے۔  انا للہ و انا الیہ راجعون۔   پڑھنے لکھنے والے پرجوش نوجوان تھے۔  مجھے بہت امید تھی کہ زندگی میں جیسے جیسے آگے بڑھیں گے، جوش کی جگہ توازن لے گا تو اپنے قلم سے معاشرے و قوم کے لیے بہت سا تعمیری کام کر سکیں گے۔  لیکن اللہ تعالٰی کے ہاں ان کی مہلتِ حیات بس اتنی ہی تھی جو آج تمام ہوئی۔ اللہ تعالی ان کی اگلی منازل آسان کریں۔  آمین۔  حکومت ان کے قاتلین کا جلد از جلد سراغ لگا کر انہیں انصاف کے کٹہرے میں لائے تاکہ وہ اپنے گھناؤنے فعل کی قرار واقعی سزا پا سکیں۔

##############################
https://web.facebook.com/asim.allahbakhsh/posts/2237315359638465
سوال پہلے یا بعد میں کھیلنے کا نہیں  ۔۔۔ کیونکہ میچ میں ہر لمحہ دونوں ٹیمیں بیک وقت "کھیل" رہی ہوتی ہیں۔  کرنے کام صرف یہ ہے کہ کھیل کا جو پہلو آپ کے ذمہ آئے اسے پوری صلاحیت اور مکمل توجہ سے نبھایا جائے۔ بیٹنگ ہو، باؤلنگ یا پھر فیلڈنگ  ۔۔ سب کے اپنے اہداف ہوتے ہیں  جو  تمام کے تمام کلیدی اہمیت رکھتے ہیں اور ان کا حصول ہی فتح و شکست کا فیصلہ کرتا ہے۔  جو ٹیم یہ سمجھ لیتی ہے وہ اپنی نفسیات میں ناقابل شکست ہو جاتی ہے، شروع سے لے کر آخر تک جہدِ مسلسل اس کا نظریہ ہوتا ہے اور دس میں سے کم از کم آٹھ یا نو بار فاتح بھی ہوتی ہے ۔  یہی معاملہ اقوام کا بھی ہے  ۔۔۔   !!!

##############################
https://web.facebook.com/asim.allahbakhsh/posts/2234137259956275
بجٹ  2019/20  کا اصل چیلنج   ۔۔۔

##############################
https://web.facebook.com/asim.allahbakhsh/posts/2232289113474423
تنازعہ وزیر اعظم صاحب کی تقریر کا   ۔۔۔۔

##############################
https://web.facebook.com/asim.allahbakhsh/posts/2229340300435971
الطاف حسین صاحب کے خلاف کاروائی اگر Hate Speech کے بجائے منی لانڈرنگ والے مسئلہ پر ہوئی تو حکومت کی لاٹری لگ جائے گی۔  جب لوگوں کو یہ نظر آئے گا کہ بندہ لندن میں بھی محفوظ نہیں تو پھر  لندن اور دوبئی سے سب دھڑا دھڑ  ایمنسٹی اسکیم کی طرف بھاگیں گے  !

##############################
https://web.facebook.com/asim.allahbakhsh/posts/2228668877169780
تجھ کو اور کتنوں کی گرفتاری چاہیے اس بجٹ سے پہلے  ۔۔۔

##############################
https://web.facebook.com/asim.allahbakhsh/posts/2226795584023776
لیجیے، ایک اور میچ میں بارش ۔  اس ورلڈ کپ کے میچوں میں اس طرح پے درپے بارش ہو رہی ہے گویا بارش نہ ہوئی علامہ خادم رضوی صاحب کا "غوری" ہو گیا  ۔  اِدھر میچ شروع ہؤا اور اُدھر  ۔۔۔ آیا جے غوری  !!!  :)

##############################
https://web.facebook.com/asim.allahbakhsh/posts/2221246661245335
جرگہ پاکستان امن کے لیے اپنی کوششوں کے سلسلہ میں ایک مرتبہ پھر اسلام آباد میں  ۔۔۔  آج مورخہ 7 جون شام چار بجے اسلام آباد پریس کلب کے سامنے اجتماع ہوگا اور  فوجی آپریشن  کے دوران تباہ ہو جانے والے ایک گھر پر لگا قومی پرچم  لہرا کر اس عزم کا اعادہ کیا جائے گا کہ پاکستان ہم سب کی ترجیحِ اولین ہے، اس کے لیے کسی قربانی سے دریغ نہیں کیا جائے گا  ۔۔۔ تاہم، اب ہمیں خوامخواہ کی جنگوں سے بچنا ہو گا۔  قبائلی علاقے میں مقیم پاکستانیوں کا بھی امن، خوشحال اور خوشگوار زندگی پر بھی اتنا ہی حق ہے جتنا کسی اور کا۔ کیمپوں کے اذیت ناک شب و روز کے بچائے چادر، چاردیواری کا تحفظ اور اپنی چھت کا سکون انہیں بھی میسر ہونا چاہیے۔ ان کے بچوں کو بھی تعلیم و صحت سے آراستہ روشن مستقبل کی ضرورت یے۔  امن ہو گا تو یہ سب ہو گا  ۔۔۔۔  اسی امن کو یقینی بنانے کے لیے احباب سے درخواست ہے کہ وہ جرگہ پاکستنا کی کوششوں کا حصہ بنیں اور آج شام چار بجے اسلام آباد پریس کلب پہنچ کر اپنی آواز جرگہ پاکستان کی آواز میں ملائیں تاکہ دیرپا امن کا یہ پیغام سب تک پہنچ جائے۔ شکریہ  !

##############################
https://web.facebook.com/asim.allahbakhsh/posts/2212818178754850
نہایت محترم بھائی اور دوست، معروف کالم نگار جناب عامر ہاشم خاکوانی کی والدہ قضائے الہی سے انتقال کر گئی ہیں  ۔۔۔ انا للہ و انا الیہ راجعون۔   اللہ تعالی ان کے درجات بلند فرمائیں اور عامر بھائی و دیگر اہل خانہ کو غم کی اس گھڑی صبر جمیل عطا فرمائیں۔  آمین۔

##############################
https://web.facebook.com/asim.allahbakhsh/posts/2209867592383242
پاکستان نے پہلے ہی میچ میں اپنی شاندار حکمتِ عملی کی بدولت ویسٹ انڈیز کی بیٹنگ کو محض 108 رنز تک محدود کر دیا  !!! (بے حد و حساب مثبت نیوز)

##############################
https://web.facebook.com/asim.allahbakhsh/posts/2417625281607471
لیجیے خانصاحب  ۔۔۔۔۔ کام شروع ہو گیا۔   یہاں نہیں، مصر میں۔ جہاں سے گورنر بینک دولت پاکستان تشریف لائے ہیں۔ یہ وہاں آئی ایم ایف کے کنٹری ہیڈ تھے اور بجا طور مصر کی معیشت کے "مسمار" بھی۔ ظاہر ہے ، اگر معمار ہوتے تو مصر میں سب اچھا ہوتا، راوی چین لکھتا۔ تاہم حقیقت یہ ہے کہ آئی ایم ایف کے معاشی اہداف اور پروگرام جہاں گئے پریشانی اور محرومی کی ایک نئی داستان رقم کر آئے۔ ان پرگراموں کے نتیجے میں یہ واحد "رقم" ہے جو کسی بھی ملک کو حاصل ہوئی۔  بہرحال  ۔۔۔ اب یہ سب ہمارے ہاں بھی ہو رہا ہے۔ آئی ایم کے مشن چیف ارنسٹ ریگو صاحب نے دورہ پاکستان کے اختتام پر یہ واضح کر دیا ہے کہ معاشی نمو تو 4۔2 فیصد کی مایوس کن سطح پر رہے گی تاہم ٹیکس وصولی کے ہدف میں کسی کمی کی اجازت نہیں دی جائے گی۔ قصہ مختصر  ۔۔۔۔ مصر والی ٹرین یہاں بھی چلنے کو تیار ہے۔  آپ کے پاس زیادہ وقت نہیں ہے۔ یہاں عوام ابھی تک سڑکوں پر نہیں ہیں کیونکہ شاید انہیں اب بھی ایک موہوم سی امید ہے کہ آپ اب بھی کچھ اچھا کر سکتے ہیں۔ انہیں ریلیف دے سکتے ہیں۔  لیکن آپ کے پاس مالی گنجائش ہی نہیں کہ انہیں کوئی براہ راست فائدہ پہنچایا جا سکے۔ بجلی گیس کے بلوں میں کوئی سہولت دی جا سکے۔  اور یہ بھی سچ ہے اب اقوال زریں اور ایران توران کی مثالوں سے کام نہیں چلنے کا۔ آپ کےپاس ایک ہی راستہ ہے ۔۔۔۔ گورننس کے میدان میں کچھ کر سکتے ہیں تو فوراً سے پہلے کر گزریں۔  قابل ترین لوگوں کو اہم عہدوں پر مقرر کریں۔ انہیں اہداف دیں۔ پالیسی گائیڈ لائنز کو عوام دوست بنائیں۔ یہ سب اسی بجٹ میں ہو جائے گا جو آپ نے  ویسے بھی خرچنا ہی ہے۔   عوام کو یہ احساس دلائیں کہ آپ کی نظر میں ان کے وقت اور عزت نفس کی اہمیت ہے۔ آپ ان کے لیے کچھ بڑا کرنے کے لیے پرعزم ہیں اور موجودہ وقت اور سے منسلک مشکلات محض ایک عارضی دور ہے۔  اگر یہ نہیں ہوتا اور نالائق اور نااہل افراد ہی آپ کی اولین ترجیح رہتے ہیں تو پھرآپ کو مبارک ہو ۔۔۔ پاکستان میں ایک نئی ٹرین چلنے والی ہے   "مصر ایکسپریس" ، اور ہاں  ۔۔۔  اس کا افتتاح آپ ہی کے ہاتھوں ہو گا !

##############################
https://web.facebook.com/asim.allahbakhsh/posts/2729767373726592
محترم اصحاب کو خبر ہو ۔۔۔ جناب عامر خاکوانی کی کتاب "زنگار نامہ" آ چکی۔ یہ کل سے لاہور کے کتاب میلہ میں دسیتاب ہوگی، ان شاءاللہ۔ چار سو سولہ صفحات پر مشتمل اس کتاب کی قیمت سات سو روپے ہے مگر کتاب میلہ میں اچھی بات یہ ہے کہ کتاب پچاس فیصد یعنی ساڑھے تین سو میں سید قاسم علی شاہ فائونڈیشن کے اسٹال سے حاصل کی جا سکتی ہے۔   ہوم ڈیلیوری کے خواہاں لوگ 03404235023 پر فون کر کتاب منگوا سکتے ہیں۔   کتاب آپ کو یقیناً پسند آئے گی کیونکہ اس میں تمام تر غیر سیاسی تحریریں شامل ہیں۔ موٹیویشنل، عمل خیر، زندگی کے سبق، کتابوں کی دنیا، تصوف، خاندان، تربیت وغیرہ کے عنوانات کے تحت بیشتر مثبت، زندگی پر اثر اندازہونے والے سدا بہار قسم کی تحاریر اس کا حصہ ہیں۔  سیاسی  کشاکش  سے مکدر ماحول میں یہ کتاب یقیناً  تازہ ہوا کا جھونکا ہے جس کا ہم سب یکساں لطف اٹھا سکتے ہیں۔

##############################
https://web.facebook.com/asim.allahbakhsh/posts/2716665941703402
تحریک انصاف کے دوست "تبدیلی" کے نقیب تو تھے مگر گمان ہوتا ہے کہ وہ تبدیلی کو محسوس نہ کر سکے ۔  خانصاحب نے اپنے وعدے کے مطابق یہ عمل اعلی ترین سطح سے شروع کیا اور حکومت میں آتے ہی وہ خود بدل گئے۔۔۔۔  !!!     جبکہ تحریک انصاف کے حامی بیچارے اب تک انہیں پرانا کپتان سمجھ کر کبھی ایک وعدہ یاد دلا رہے ہیں اور کبھی دوسرا۔   سانحہ ساہیوال پر بھی یہی عالم  ہے۔  اب نیا کپتان ہے اور نئے لارے۔  پہلے عوام ٹرک کی بتی کے پیچھے تھے  ۔۔۔ اب ہوائی جہاز کی بتی کے پیچھے  ۔۔۔ میں ذرا چین سے ہو آؤں  ۔۔۔۔ ذرا ترکی سے ،  بس قطر سے   ۔۔۔۔    اور عوام دم سادھے دیکھتے رہتے ہیں کہ بس اب ہوا کہ تب ہؤا  ۔۔۔۔  لیکن اب تک کی صورتحال تو یہ کہ سب ہؤا پر وہ نہ ہؤا۔   جی جی   ۔۔۔۔ بالکل درست فرماتے ہیں آپ  ۔۔۔۔ کپتان کو اور وقت ملنا چاہیے  ۔۔۔۔  پورے پانچ سال   ۔۔۔۔ تاکہ بالآخر آپ  بھی بدل سکیں اور پر امید رہنے کے بجائے پر سکون ہو کر اپنے کام دھندے پر توجہ کریں۔ کپتان کو آپ نے جہاں پہنچانا تھا پہنچا دیا  ۔۔۔ اب تو کپتان پر ہے وہ ہمیں آپ کو کہاں پہنچاتے ہیں  ۔۔۔۔  رہے نام اللہ کا   ! (گزشتہ سال، 31 جنوری کی تحریر )

##############################
https://web.facebook.com/asim.allahbakhsh/posts/2700573776645952
پس ثابت ہؤا کہ ایسا ڈرامہ تب ہی بنتا ہے جب "دانش" مر جائے  !  😎

##############################
https://web.facebook.com/asim.allahbakhsh/posts/2699291503440846
ان دنوں بعض دوست سی پیک کے حوالہ سے اپنی تشویش کا اظہار کرتے ہوئے چین کے اس منصوبے کو ایک نئی "ایسٹ انڈیا کمپنی"  سے تعبیر کرنے لگے ہیں.  گویا پاکستان چینی "سامراج" کی نذر ہونے جا رہا ہے.  فیس بک پر اب ایسٹ انڈیا کمپنی والی بات کا چلن خاصا عام ہوتا جا رہا ہے.  ہر چوتھا پانچواں اسٹیٹس یہی گمبھیر اطلاع دیتا دکھائی نظر آتا ہے.   اس سے ایک نہایت دلچسپ اور کسی حد تک مضحکہ خیز صورتحال جنم لے رہی ہے.   خطہ کی جیو اسٹریٹیجک صورتحال کے تناظر میں دیکھیں تو ایسا تاثر ابھرتا ہے جیسے پاکستان کی تمام  سیاسی قیادت اور حکومت،  بشمول فوج،  تُل چکے ہیں کہ پاکستان کو چین کی غلامی  میں دے کر رہنا ہے جبکہ اس بھری دنیا میں صرف بھارت ایک ایسا ہے جو تن، من، دھن اور "دیگر  ذرائع" کا پورا زور لگا رہا ہے کہ کچھ بھی ہوجائے،  کسی بھی قیمت پر ... جیسے بھی بن پڑے ...  پاکستان کو اس گڑھے میں گرنے سے بچا کر رہنا ہے ...  !!!  😉 25 جنوری 2017

##############################
https://web.facebook.com/asim.allahbakhsh/posts/2696663920370271
ایک اور ٹریفک جام کا سامنا تھا منیر مجھ کو ایک ٹریفک جام کے پار اترا تو میں نے دیکھا ۔۔۔ یہ کیفیت لاہور کی ہے ۔۔۔۔ گزشتہ کل سے۔  وجہ، کرکٹ میچ، پاکستان بمقابلہ بنگلہ دیش۔  سب راستے بند ہیں  ہر جانب ٹریفک کا ازدحام ہے۔  دسمبر گزر چکا لیکن سچ یہ ہے کہ یہ سب بھی سقوط ڈھاکہ کی ہی دین ہے۔ ورنہ یہی ٹیم آج "مشرقی پاکستان گرِینز" کے نام سے "سندھ وائٹس" کے خلاف ڈومیسٹک سرکٹ میں کھیل رہی ہوتی اور کسی کو خبر بھی نہ ہوتی۔ ہاتھ سے دی گئی گرہیں دانتوں سے کھولنا پڑتی ہیں ۔۔۔ جن کے خلاف آپریشن "سرچ لائٹ" ہؤا،  غدار کہا گیا، انہی کے لیے صدر مملکت کے درجہ کی سیکیورٹی کا بندوبست کیا گیا، منتیں ترلے (ہمارے) اور نخرے (ان کے) اس کے علاوہ  ! مسائل کو طاقت سے سلجھانے کی پالیسی دو دھاری تلوار کی مانند ہوتی ہے ۔۔۔۔ ایک تو یہ  جانی و مالی نقصان کی صورت ایک فوری المیہ کو جنم دینے کا باعث بنتی ہے، اور مزید و لازمی نقصان یہ ہوتا ہے کہ جو اس ہلے سے بچ جاتے ہیں وہ اپنی مخالفت میں کٹر پن کی حد کو پہنچ جاتے ہیں۔ گویا اختلاف اب باقاعدہ تقسیم بن جاتا ہے۔  بالکل وہی معاملہ کہ اینٹی بائیوٹک  کے استعمال کے بعد جو جراثیم باقی رہ جاتے ہیں وہ پھر خال ہی کسی دوا کا اثر قبول کرتے ہیں، نوبت وہاں پہنچ کر دم لیتی ہے جب بیمارئ دل کام تمام کر دیتی ہے۔   بات کہیں سے کہیں نکل گئی ۔۔۔۔ طاقت یا اکثریت کے زعم میں اختلاف کرنے والے کو راندہ درگاہ کرنے کی کوشش صرف تقسیم اور انتشار ہی بڑھاتی ہے۔ جو اولین یلغار کو سہار جاتے ہہیں وہ پھر الگ راہ کے مسافر بن جاتے ہیں، نئی شناخت اپنا لیتے ہیں ۔۔۔ آپ سے جدا ہو جاتے ہیں۔  پھر یوں بھی ہوتا ہے کہ ان کو عزت دینا  مجبوری بن جاتا ہے۔ جو کام کسی مجبوری میں کرنا ہے بہتر نہیں کہ اسے پہلے ہی کر لیا جائے ؟ کسی ناقابل تلافی نقصان سے قبل ہی  ؟  حکمت تو اسی کا نام ہے  ۔۔۔۔  لوگوں کو اجنبی بنا کر انہیں پروٹوکول دینے سے کہیں بہتر ہے کہ کہ انہیں اپنا بنا کر اپنے قومی وجود کو صحت مند و مضبوط رکھیں  !

##############################
https://web.facebook.com/asim.allahbakhsh/posts/2174031185966883
" نحر" ہوتے دیکھا ہے کبھی آپ نے ؟ یعنی وہ طریقہ جس کی مدد سے اونٹ کو ذبح کیا جاتا ہے۔ کھڑے اونٹ کو جکڑ کر اس کے نرخرے میں برچھی ماری جاتی ہے تاکہ خون بہ جانے سے وہ نقاہت کا شکار ہو کر خود ہی گر پڑے  ۔ جکڑے ہونے کی وجہ سے اس کے لیے بھاگنے یا مزاحمت کے تمام راستے مسدود ہوتے ہیں اور بے بسی اس کا مقدر بن جاتی ہے۔  بین الاقوامی معاملات میں بھی  "نحر" کا فارمولہ دیکھنے میں آتا ہے۔  اس کی ایک مثال ایران کا نیوکلئیر معاہدہ ہے۔    پہلے ایران کو اقتصادی پابندیاں ختم ہونے کی نوید سنا کر اس کا جوہری پروگرام رول بیک کرنے کا معاہدہ ہؤا۔  ایران نے اپنی معاشی صورتحال کے پیش نظر یہ کڑوا گھونٹ بھر لیا۔  پھر بھی دھمکیوں کا سلسلہ جاری رہا اور بالآخر کل امریکی صدر نے اس معاہدے کی مزید توثیق سے انکار کر دیا ہے اور یوں امریکہ اس شش فریقی گروپ سے الگ ہو گیا جس کے ساتھ ایران کا معاہدہ ہؤا تھا۔  گویا اب ایران پر امریکہ کی جانب سے عائد اقتصادی پابندیاں دوبارہ بحال ہو جائیں گی۔ یہی نہیں، خبر ہے کہ انہیں اور بھی سخت کیا جائے گا۔  یعنی ایران کی معیشت کو نشانہ بنایا جائے گا۔ دوسری جانب اس معاہدے میں یورپ کے گارنٹر ممالک بظاہر امریکہ کی مخالفت میں جاتے نظر آ رہے ہیں اور ہنوز اس معاہدے کے ساتھ کھڑے ہیں لیکن درحقیقت ان کا کام یہ ہے کہ ایران کو جکڑے رہیں ۔ اسے کسی بھی رد عمل سے باز رکھیں اور معاہدے کے لیے اپنی حمایت دکھا کر اسے  جوہری پروگرام دوبارہ شروع کرنے سے ہرصورت باز رکھیں۔ دوسرا یہ کہ یہ ممالک چین اور روس کو بھی ایران پر اثر انداز ہونے سے روکتے رہیں ۔  یہ ٹیم ورک کی بہترین مثال ہے۔  اس سب کا مقصد یہ ہے کہ ایران کو اپنی شرائط پر ایک نیا معاہدہ آفر کیا جائے اور یہ شرائط محض نیوکلئیر پروگرام سے متعلق نہیں ہوں گی بلکہ مشرق وسطی کی نئی شیرازہ بندی اور ایران کے اس میں مقام کے حوالہ سے ہونے کا امکان ہے۔  بظاہر پلان یہ نظر آتا ہے کہ ایران کی معیشت  مزید دباؤ میں آنے سے اندرونی خلفشار بڑھے گا جس کے نتیجے میں یا تو موجودہ بندوبست ڈھیر ہو جائے گا یا پھر وہ ہر مطالبہ کو ماننے پر آمادہ ہو جائے گا۔  افغانستان میں امریکہ موجود ہے۔ ایران کو اس نے پوری طرح انگیج کر لیا ہے۔ اور بیچ میں بچا ہے (اب تک) پاکستان۔  پاکستان  کی مشکیں بھی کسی جارہی ہیں۔  ملک کی دگرگوں اقتصادی حالت ہو، ایف اے ٹی ایف کی جانب سے گرے لسٹ کی بات ہو ، انسانی اسمگلنگ کے الزامات پر سفری پابندیاں عائد کرنے کا معاملہ ہو یا پھر وہی حقانی نیٹورک کے خلاف ڈو مور کی صدائیں۔ آہستہ آہستہ معاملات میں عملاً سختی آ رہی ہے۔   پھر سول ملٹری کشمکش کی آڑ میں بڑھتی تلخیاں، سوشل میڈٰیا میں ایک دوسری  کی تذلیل اور تضحیک پر مبنی مہمات اور کہیں قوم پرستی  اور کہیں مذہبی منافرت پر مبنی سرگرمیاں۔  ان سب پر مستزاد الیکشن سے متصل کڑواہٹ سے لبریز ماحول۔   عدلیہ، فوج، نواز شریف صاحب، اچکزئی صاحب و دیگر ۔۔۔۔ سارے پر عزم، جزباتی اور نظریاتی حلقوں سے یہ اپیل ہے کہ اس نقارے کی آواز سننے کی کوشش کریں جو اصل میں آپ سب ہی کے لیے بجایا جا رہا ہے۔  اپنے معاملات کو آپس میں بیٹھکر درست کریں۔ آئین کی بالادستی اور اس پر سختی سے کاربند رہنے کا عہد کریں اور تمام بدخواہوں کو ششدر اور بہی خواہوں کو مسرور کر دیں۔ ورنہ یاد رکھیں کہ اس وقت اندرونی محاذ آرائی اور بد گمانی اس سطح پر ہے کہ کوئی حادثہ ، کوئی چنگاری ، داخلی استحکام کو بھک سے اڑا کر رکھ دے گی اور کسی کے ہاتھ کچھ نہیں آئے گا سوائے خاک اور خون کے۔  دشمن  اسی گھڑی کے انتظار میں انگلیاں "حادثہ" کے ریموٹ کنٹرول پرجمائے بیٹھا ہے۔  ایران کے پاس ایٹم بم نہیں ہے ، صرف جوہری پروگرام ہے اور اس کے لیے نحر کا بندوبست ہو چکا۔  سارا زور اب اس پر لگے کا کہ داخلی انتشار کا سامان کیا جا سکے۔  ہمارا جوہری پروگرام سب پر آشکار ہے اور ہمارا داخلی انتشار بھی  ۔۔۔۔ اس غلط فہمی میں مت رہیے گا کہ ہم کسی کی نظر میں کھٹکتے نہیں۔  پاکستان کے سکہ بند عرب اور یورپی دوستوں نے ایف اے ٹی ایف میں پاکستان کے خلاف فیصلے کی پشت پناہی کی  ۔۔۔۔  وہ امریکی دباؤ میں اور کیا کر سکتے ہیں ، اس کے لیے ارسطو ہونا ضروری نہیں۔  اس سے قبل کہ وہ کچھ کریں  ۔۔۔۔  یا ہمیں کسی ہزیمت کے بعد غیروں کے ساتھ میز پر بیٹھنا پڑے، بہتر ہے کہ ہم آپس میں، اپنے ہی گھر کی میز کے گرد بیٹھ کر مسائل کو حل کر لیں۔ (09 مئی، 2018)

##############################
https://web.facebook.com/asim.allahbakhsh/posts/2169662383070430
پاکستان میں جب بھی آپ یہ معلوم کرنا چاہتے ہوں کہ حکومت واقعی فوج کے محفوظ ہاتھوں میں ہے تو صرف یہ دیکھ لیں کہ وزارت خزانہ چلانے والا کون ہے اور کہاں سے آیا ہے۔  ابھی تو خیر ہم قرضوں میں ڈوبے پڑے ہیں اور "بے چارہ" ہیں ۔۔۔  درآمدی وزیر خزانہ کا  فیشن تو جنرل ایوب صاحب کے دور میں بھی تھا جب مبینہ طور پر پاکستان ترقی کی موجیں مار رہا تھا اور بظاہر ایسی کسی علت کی کوئی ضرورت نہ تھی۔  اس کے بعد کے ادوار بھی آپ کے سامنے ہیں۔  وزارت خزانہ والے کلیے سے کفایت نہ ہو اور مزید تسلی مقصود  ہو تو گورنر اسٹیٹ بینک کو دیکھ لیں۔ یہی فارمولہ وہاں بھی ملے گا۔ حال ہی میں مقرر کیے جانے والے گورنر اسٹیٹ بینک کے متعلق حوصلہ افزائی پر مبنی وضاحت یہ سامنے آئی کہ موصوف نے آئی ایم ایف سے استعفی دے دیا ہے اور اس کے بعد ہی ان کی تقرری عمل میں آئی۔  طبیعت خوش ہو گئی ۔۔۔۔ ان حالات میں بھی حکومت و مافیھا کی حس مزاح کا قائم رہنا ان کے مضبوط اعصاب کی نشاندہی کرتا ہے جو خود اپنے اندر ایک مثبت خبر ہے۔  بہرحال  ۔۔۔ ہنسی مذاق کے اس ماحول کے بیچ ہمیں یہ یاد رکھنا چاہیے کہ اب ایسے تمام افراد کا ریکارڈ یہ ہے کہ یہ استعفی تو دیتے ہیں لیکن مستعفی نہیں ہوتے ۔۔۔۔ جیسے ہی وہ یہاں سے فارغ ہوتے ہیں تو وہیں جا پہنچتے ہیں جہاں کی خاک ہوتی ہے۔  گویا ان کے  ہاں استعفی کا اصل مطلب  "ڈیپوٹیشن" لیا جاتا ہے، یعنی ادارے ہی کی جانب سے نئی تعیناتی۔  صد شکر ہے اس سب کے باوجود کسی نے خود کشی کی کوشش نہیں کی  ۔۔۔۔  !

##############################
https://web.facebook.com/asim.allahbakhsh/posts/2163394743697194
یادش "بخیر"  ۔۔۔  مئی 2017 کی ایک تحریر۔  خوگرِ حمد سے  ....   !  عام آدمی کے لیے اور دوسرے سر درد کم ہوتے ہیں جو اسے اب آئے روز اس کٹہرے میں بھی کھڑا ہونا پڑے کہ اسے فوج کا ساتھ دینا ہے یا سول حکومت کا ؟  وہی بچوں سے پوچھا جانے والا سوال .... امی یا ابو ؟  بچے بھی اس سوال کو  درست ہینڈل کر لیتے ہیں کہ دونوں. انہیں معلوم ہے کہ گھر کے لیے دونوں کی اپنی اہمیت ہے.  میرے جیسا عام آدمی بھی یہی کہتا ہے کہ دونوں ...   تو پھر میرا یہ جواب قابل قبول کیوں نہیں ؟ شاید اس لیے کہ یہ جواب وہیں درست بیٹھتا ہے جہاں نظام اور قانون فائق ہیں. جہاں صورتحال نظم کی ہوتی ہے،  Turf War کی نہیں.  میرے لیے فوج ایک رومانس کی حیثیت رکھتی ہے. اس کا تعلق اس ازلی سچائی سے بھی ہو سکتا ہے کہ باقی سب باتیں اپنی جگہ لیکن قوموں کے مابین حقیقی فتح و شکست کا آخری فیصلہ میدان جنگ ہوتا ہے اور اس معرکہ سے ہی عروج کا سورج طلوع ہوتا ہے. اس محبت کا کچھ تعلق اس بات سے بھی ہو سکتا ہے کہ شعور کی آنکھ کھلی تو جنرل ضیاء الحق چیف مارشل لاء ایڈمنسٹریٹر اور پھر صدر پاکستان تھے. قومی مفاد سب سے اہم بتایا جاتا اور  اس مفاد کا اہم ترین رکھوالا، افواج پاکستان.  اس بات نے گویا دل میں گھر کر لیا.  بہت مرتبہ اپنے ذہن میں برپا ہونے والے خیالی معرکوں میں پاک فوج کو دیکھا کہ ہندوستان کی فوج کو ایک فیصلہ کن شکست دے رہی ہے اور بنگلہ دیش ایک بار پھر  مشرقی پاکستان بن چکا ہے، کوئی  صدیق سالک اب قلم تھامے " میں نے ڈھاکا ابھرتے دیکھا" لکھ رہا ہے. پاکستان کا پرچم سربلند ہے،  دو قومی. نظریہ خلیج بنگال کی سطح پر پوری آب و تاب سے چمک رہا ہے. مجھے اپنی فوج سے محبت ہے، ہمیشہ رہے گی.... کہ یہ پاکستان کا ناقابل شکست دفاعی حصار ہے.  اس لیے آج میرا مخاطب بھی میری فوج ہی ہے.   کیری لوگر بل پر اختلافی پریس ریلیز سے شروع ہونے والا سلسلہ آج یہاں تک آن پہنچا کہ اختلاف کے ساتھ انکار بھی شامل ہو گیا.  ڈی جی آئی ایس پی آر میجر جنرل آصف غفور کی ٹویٹ میں آخری سطر کے تین الفاظ   Notification is Rejected اپنے اندر بہت سے مضمرات لیے ہوئے ہیں.  اس سے سول ملٹری تال میل کا بھرم ٹوٹا سو ایک طرف، یہ براہ راست ڈسپلن اور چین آف کمانڈ کی خلاف ورزی ہے.   قطع نظر اس بات سے کہ اس معاملہ پر حکومت اور فوج کی کیا انڈسٹینڈنگ تھی اور نوٹیفیکیشن میں اس کی کس طرح خلاف ورزی ہوئی، اس طرح عوامی سطح پر ردعمل کی کوئی بھی توجیہ کفایت نہیں کرے گی.  اس طرح کا انکار جنرل گریسی سے تو متوقع ہو سکتا ہے جو سامراجی طاقت کا مقرر کردہ تھا اور اسے پاکستان کے گورنر جنرل کے حکم کا کچھ پاس نہیں تھا لیکن یہ رویہ پاکستان کی قومی فوج سے ہرگز قابل قبول نہیں ہو سکتا کہ وہ وزیر اعظم کے حکم کو اس طرح رد کر دے.   جس ادارے کے لوگ ارض وطن کے لیے اپنی جانیں ارزاں کیے ہوں وہ اس کے قانونی تقاضوں سے کیونکر خود کو الگ کر سکتے ہیں ؟  ایک ڈسپلنڈ فورس ایسا کرے گی تو عام عوام سے کیا گلہ ؟ اور ان سے بھی جو ملکی سالمیت کے خلاف ہتھیار بند ہیں.  حکومتی رٹ تو  کسی بھی حالت میں قائم رہنی چاہیے،  اپنی ہر صورت میں .... نہیں ؟  اس کے لیے جانیں دی جا سکتی ہیں تو انا کی وقتی قربانی تو کچھ بڑی بات نہیں.   کسی بھی ریاست میں کامیاب گورننس کے لیے انتظامی طاقت کا ایک ہی مرکز ہو سکتا ہے. باقی تمام اسی کو تقویت پہنچاتے، توانا  کرتے اور ثقہ بناتے ہیں.  فیصلہ سازی کے ایک سے زیادہ مراکز خواہ وہ باقاعدہ ہوں جیسا کہ افغانستان میں اس وقت موجود ہیں، یا پھر انفارمل ہوں جیسا کہ ہمارے ہاں، ہمیشہ نقصان کا باعث ہوتے ہیں.  پالیسی میں کنفیوژن اور نتائج میں ناکامی اس کا کم از کم شاخسانہ ہوتا ہے.  اس کا ایک اور بڑا نقصان کامیابی کا کریڈٹ لینے کی دوڑ اور ناکامی دوسرے کے ذمہ ڈالنے کا رجحان کی صورت سامنے آتا ہے جس سے ملکی معاملات اتفاق کے بجائے اتفاقیہ بن کر رہ جاتے ہیں، بعض اوقات تو حادثاتی بھی.  اس صورت حال کا فائدہ دوست نما دشمن قوتیں اٹھاتی ہیں جو اپنے عمل سے اس بات کو یقینی بناتی ہیں کہ یہ دو رخی قائم رہے. وہ بیک وقت دونوں کو ہلا شیری بھی دیتے ہیں اور ایک دوسرے سے محتاط رہنے کے "مخلصانہ" مشورے بھی اور بدگمانی کی اس فضا کو اپنا الو سیدھا کرنے کا سامان بناتے ہیں.  قانون کے بھی اپنے رنگ ہوتے ہیں. کبھی غیر محسوس انداز میں بھی اپنی اہمیت عیاں کر دیتا ہے. اسی کی ایک مثال یہ کلیہ ہے کہ وزیراعظم ہی افواج کا حقیقی باس ہوتا ہے. اس کی بڑی علامت یہ ہے کہ وہی چیف آف آرمی اسٹاف کا تقرر کرتا ہے. اس کی غیر موجودگی میں یہ کام نہیں ہو سکتا.  آپ خود دیکھ لیجیے کہ جب جب مارشل لاء رہے، کسی نئے آرمی چیف کا تقرر ہؤا کبھی؟؟؟  نیز، اگر سول حکومت کا اختیار ہے تو اس کی ذمہ داری بھی سِوا ہے.  اگر ہم اپنے حالات پر نظر ڈالیں تو وہ ایک حفاظتی ڈھال ہوتی ہے جو فوج کے ایکشن کا جواز بھی دنیا کو دیتی ہے، ان کا دفاع بھی کرتی ہے اور کہیں کچھ اونچ نیچ  ہو جائے تو مخالفانہ پروپیگنڈہ کا توڑ بھی کرتی ہے اور اپنی افواج کا دفاع بھی. اس ضمن میں 1971 کے آپریشن سرچ لائٹ کا تقابل پچھلے پانچ سال سے جاری آپریشنز سے کر لیجیے.  دور نہیں، مصر ہی میں دیکھ لیجیے. جب فوج ایک منتخب حکومت کے تحت کام کر رہی تھی تو ساری تنقید حکومت پر تھی. آج جب فوج  براہ راست عنان حکومت سنبھالے ہوئے ہے تو عوامی غیض و غضب  کا نشانہ بھی وہی ہے.  کسی وقت مصر  میں التحریر اسکوائر پر لہرایا جانے والا بینر بہت مشہور ہؤا  تھا  "مصر کبھی پاکستان نہیں بنے گا"  ....  اس کا مفہوم ہم سب بخوبی سمجھتے ہیں.  وہاں تو جو ہؤا سو ہؤا لیکن آج بال ہماری کورٹ میں ہے..... ہمیں پاکستان کو مصر نہیں بننے دینا.  پاکستان کی اپنی ایک الگ سیاسی تاریخ ہے جس میں فوج کا بھی حصہ ہے.  اس کی موجودہ حالت کا ذمہ دار سیاستدانوں کو ٹھہرایا جا سکتا ہے، لیکن صرف انہی کو نہیں.  پہلا مارشل لاء دیکھ لیجیے .... تحریک پاکستان کے قائدین کو بدعنوان کہہ کر ایبڈو کے تحت نا اہل قرار دے دیا جاتا ہے اور پھر ویسے ہی سیاستدانوں کی ایک کھیپ سے نیا سیاسی نظام تشکیل پا جاتا ہے. فرق صرف وفاداری کا ہے....  جس نے شخصی وفاداری کی حامی بھر لی، سو کامیاب ہؤا. کم و بیش یہی مشق ہر مارشل لاء میں دہرائی گئی. اگر سیاستدان انتخابی بے ضابطوں کے مرتکب ہوئے تو 1964 کے صدارتی انتخابات میں کیا ہؤا ؟  جنرل ضیاء اور جنرل مشرف صاحب کے ریفرنڈم کو کیا کہیں گے  ؟  اور "مثبت نتائج"  والے انتخابات ؟  خود دیکھ لیجیے کہ ایوب خان صاحب  کے دس سال میں امریکہ کی کاسہ لیسی زیادہ  ہوئی یا بھٹو صاحب کے پانچ سال میں ؟  اور پھر سیاستدانوں کو اسلام آباد براستہ واشنگٹن کی راہ کس نے دکھائی؟  جنرل ضیاء الحق صاحب کے دور میں محترمہ بینظیر و نصرت بھٹو کس کی مداخلت پر ملک سے باہر جا سکیں.  پھر بینظیر بھٹو کو کس کے کہنے پر واپس آنے دیا گیا ؟  جنرل مشرف صاحب میاں نواز شریف اور  محترمہ بینظیر کو کرپٹ اور نجانے کیا کچھ کہتے رہے .... پھر کس کے کہنے پر محترمہ سے مزاکرات کیے، ڈیل ہوئی اور این آر او جاری ہؤا ؟  امریکہ پاکستان کی داخلی سیاست میں کیونکر اتنا دخیل ہؤا ..... اس کا جواب تلاش کرنا نہایت اہم ہے لیکن مشکل ہرگز نہیں.  بھارت کے ساتھ تعلقات بھی ایک اہم حوالہ ہے. 1971 کی جنگ جنرل یحی کے دور میں ہوئی،  جنگی قیدیوں کو بھٹو صاحب چھڑا کر لائے. ایٹمی پروگرام کی بنیاد انہوں نے رکھی.  بھارت نے سیاچن پر قبضہ کر لیا تو جنرل ضیاء نے فرمایا کہ وہاں تو گھاس کا تنکا تک بھی نہیں اگتا  .... وہی کام جب کارگل میں ہم نے کرنے کی کوشش کی تو بھارت نے نہیں دیکھا کہ وہاں کچھ اگتا ہے یا نہیں،  اس نے پورا توپخانہ وہاں جھونک دیا.  اس وقت کے وزیراعظم کو اچانک واشنگٹن جا کر سیز فائر کی بات کرنا پڑی. انہیں غیر محب وطن قرار دے دیا گیا. اور اس کے چند سال بعد جنرل مشرف صاحب وزیراعظم واجپائی کے ساتھ پاکستان کے خلاف یکطرفہ قیود پر مبنی "امن" معاہدہ کر کے امن کے سفیر کہلائے.  سیاستدان ہر ملک کے بس ایسے ہی ہوتے ہیں.  ٹونی بلئر و بش جیسوں کی اصلیت بھی ہمارے سامنے ہے اور صدر ٹرمپ نے تو ہر بھرم ہی توڑ دیا.  تاہم، اس سب کے باوصف ان کے پاس دو کمال ایسے ہوتے ہیں جس کی بنیاد پر ان کی ایک مسلمہ اہمیت قائم رہتی ہے : عوامی حمایت اور مذاکرات و معاہدہ کرنے کی صلاحیت.  لیکن ان کو بروئے کار آنے کا اعتماد دینا اسٹیبلشمنٹ کا کام ہوتا ہے. انہیں یہ یکسوئی دینا کہ ان کی بین الاقوامی کمٹمنٹ کا احترام کیا جائے گا، اس کے متوازی کوئی اور پروگرام نہیں چلایا جائے گا.  یا ایسا نہیں ہوگا کہ ان کی بات رد کر کے بعد میں اس سے بھی کمتر پر مفاہمت کر لی جائے گی.  یہ بہرحال اسٹیبلشمنٹ کا حق ہوتا ہے کہ اس سے بامعنی مشاورت بھی ہو اور اس کے تحفظات اور سفارشات دونوں کو ہر حال مدنظر رکھا جائے.  اسٹیبلشمنٹ اس پر زور بھی دے سکتی ہے، لیکن پس پردہ   .... باآواز بلند نہیں.  ایک بار جو طے ہو جائے وہ پھر سب کے لیے یکساں لائق احترام و عمل  ہے.  ڈان لیکس اہم ہیں ....  ملکی سلامتی کے حوالہ سے رازداری کی متقاضی میٹنگز کی روداد کسی صورت پریس یا عوامی فورم پر نہیں آنا چاہیے.  اس کی تحقیقات بھی اہم ہیں تاکہ ذمہ داروں کا تعین ہو اور ایسی حرکت کا اعادہ نہ ہو.  لیکن یہاں بھی ہمیں دو باتیں ضرور سامنے رکھنا ہوں گی  ...... کیا تحقیقات  ہمیشہ صرف سول مس ایڈونچرز تک محدود رہیں گی ؟ دوسرا یہ کہ ڈان لیکس پر تو مرتے بھرتے کچھ نہ کچھ اقدامات حکومت نے لیے ہیں ..... کیا اس ٹویٹ کے حوالے سے بھی کچھ ہو گا   ؟

##############################
https://web.facebook.com/asim.allahbakhsh/posts/2159691297400872
ڈی جی آئی ایس پی آر کی پریس کانفرنس کے حوالہ سے اہم ترین نکتہ یہ ہے کہ  ۔۔۔ حکومت، اس کے وزراء، وزارت اطلاعات  کہاں ہیں  ؟  یہ پریس کانفرنس حکومت کے بجائے ڈی جی آئی ایس پی آر نے کیوں کی  ؟؟؟

##############################
https://web.facebook.com/asim.allahbakhsh/posts/2152443151459020
گاؤں میں چوری ہوگئی۔ سب فکرمند کہ ایسا واقعہ پہلی دفعہ ہؤا ہے، اگر ابھی سے اس کا کھرا نہ ڈھونڈ نکالا گیا تو کہیں یہ معمول ہی نہ بن جائے۔    کھوجی حیران تھے کہ گھر کا دروازہ بھی کھلا ہؤا تھا اور  اوپر والی منزل کی کھڑکی بھی کھلی تھی  ۔۔۔  چور ان دو میں سے کس راستے سے آیا  ؟  سب اسی ادھیڑ بن میں ایک دوسرے سے صلاح مشورہ کر رہے تھے ۔ پاس بیٹھے ہرنام  سنگھ نے مشورہ دیا کہ خود سمجھ نہیں آ رہا تو کسی سیانے سے پوچھ لو۔  لوگوں نے اس کی بات سنی ان سنی کر دی  ۔۔۔  کہ سارے سیانے ہی تو یہ گتھی سلجھانے کی کوشش کر رہے تھے ۔  جب ہرنام نے بار بار  اس "مشورے" کی تکرار شروع کر دی تو نمبردار نے جھنجھلا کر کہا "ہرنامے, تو ہی سب سے سیانا دِکھ رہا ہے ۔۔۔ لے پھر تو ہی بتا چور کہاں سے آیا  ۔۔۔" ہرنام جھٹ اپنی جگہ سے کپڑے جھاڑتے اٹھا اور گلا کھنکار کر صاف کرتے ہوئے بولا، مجھے لگتا ہے چور پچھلی دیوار سے آیا، پھر اس نے دروازہ دیکھا اور اسے بند پا کر شاید اس نے کھڑکی سے اندر جانے کا سوچا ہو گا۔ میرا خیال کہتا ہے پھر اس نے کوئی سیڑھی  وغیرہ تلاش کی ہو گی ۔۔۔ سیڑھی دیوار کے سہارے ٹکا کر وہ اوپر گیا ہوگا اور پھر سب سے اوپر والی سیڑھی ہر اس کا پاؤں پھسل گیا ہو گا ۔۔۔۔  بس پھر کیا تھا، زور کا دھکا جو لگا تو میں کھڑکی سے اندر   !!! مجھے معلوم ہے یہ کہانی کافی پرانی ہے، لیکن بس آج یونہی ہندوستان ٹائمز کی ایک خبر دیکھ کر پھر سے یاد آ گئی۔  خبر کچھ یوں تھی  ۔۔۔۔ بھارت نے سری لنکا کو بار بار خبردار کیا کہ ان کے ہاں گرجا گھروں کو دہشت گردی کا نشانہ بنایا جا سکتا ہے، اور تو اور ہم نے انہیں ان دھماکوں سے دو گھنٹے قبل بھی آگاہ کیا کہ کچھ ہونے والا ہے  !!!

##############################
https://web.facebook.com/asim.allahbakhsh/posts/2148853375151331
سری لنکا بم دھماکوں کے متاثرین کی نذر ۔۔۔ جنہوں نے یہ کام کیا وہ نہ ہم میں سے ہیں نہ ہمارے ہیں  ۔۔۔۔ جن کے ساتھ یہ بہیمانہ  ظلم ہؤا، وہ ہم میں سے ہیں ۔۔۔ ہمارے ہیں ! (ماخوذ اذ محترمہ جیسنڈا آرڈرن، وزیر اعظم نیوزی لینڈ)

##############################
https://web.facebook.com/asim.allahbakhsh/posts/2143289002374435
پارٹی از اوور خانصاحب   ۔۔۔   اسد عمر صاحب کی معاشی پالیسیوں کے حوالہ سے دو آراء ہو سکتی ہیں، لیکن کابینہ کا حصہ نہ رہنے کے ان کے فیصلے سے یہ بات بہر حال  ظاہر ہوتی ہے کہ وہ بھانپ گئے ہیں  آگے حالات کیا ہوں گے۔  آپ خود ہی دیکھ لیجیے، آپ ایک ایسی کابینہ کی سربراہی کریں گے جس کی اہم ترین وزارتوں پر متمکن لوگ آپ کے لیے اجنبی ہوں گے اور آپ ان کے لیے اجنبی ۔ اس حکومت میں تحریک انصاف کا effective حصہ کافی کم ہو گیا ہے۔ مشیروں کے ذریعہ وزارتیں چلائیں گے تو منتخب اراکین کی بے چینی بڑھے گی اور یوں آپ کی حکومت کا انحصار پس پردہ قوتوں پر بڑھتا چلا جائے گا ۔  ایک لحاظ سے ٹیکنوکریٹ حکومت والا کام شروع ہو چکا۔  مشیر خزانہ، مشیر صحت ، مشیر پیٹرولیم   ۔۔۔۔   سب ٹیکنوکریٹ۔  اس سب کے درمیان آپ  ۔۔۔۔ وزیراعظم۔   اب یہ آپ پر ہے کہ اس وزیراعظم کو آپ ٹیپو سلطان کہیں گے یا بہادر شاہ ظفر۔

##############################
https://web.facebook.com/asim.allahbakhsh/posts/2142588712444464
26 فروری کے واقعہ کے اگلے ہی روز قرار واقعی جواب سے جو افاقہ ہؤا اس کا تسلسل اب تک جاری ہے۔   ہزار گنجی سانحہ کے بعد بھی ایسا کچھ ہو جاتا تو شاید کوسٹل ہائی وے کا الم ناک واقعہ پیش نہ آتا۔  اب بھی کچھ کر لیں تو اس کے بعد کی پیش بندی ممکن ہو سکے گی۔  یاد رہے Offensive  Defensive   پر صرف اجیت دوول صاحب کی اجارہ داری نہیں ہے  ۔۔۔۔  پاکستان کو چاہیے کہ وہ  عملی طور پر باور کروا دے کہ وہ بھی اسے اسی تاثیر کے ساتھ استعال کر سکتا ہے  !

##############################
https://web.facebook.com/asim.allahbakhsh/posts/2136850479684954
وزیراعظم صاحب کو اپنے قریبی مشاورتی حلقہ میں اس وقت ایسے لوگوں کی اشد ضرورت ہے جو انہیں "خان" کے بجائے "عمران" کہہ کر بات کر سکیں  ۔۔۔۔

##############################
https://web.facebook.com/asim.allahbakhsh/posts/2126225857414083
آپ اسے جرگہ پاکستان کہیں ، پر امن پاکستان کنونشن کہیں ۔۔۔ یا پھر ایک ادنی سی کوشش کہیں ۔۔۔۔   یہ ایک ایسا قدم ہے جو پاکستان کے روشن مستقبل میں ایک اہم باب کے طور پر یاد رکھا جائے گا۔  پاکستان میں جب بھی فاٹا یا بلوچستان کے حوالہ سے مباحث  ہوتے ہیں تو ایک گلہ بالعموم سامنے آتا ہےکہ ملک کے دیگر حصوں سے تعلق رکھنے والے پاکستانی ان علاقوں کے مسائل کی نشاندہی اور حل کی جانب عملی میدان میں اس گرمجوشی کا مظاہرہ نہیں کرتے جو اُن کا فرض اور اِن علاقوں کے عوام کا حق ہے۔  پر امن پاکستان کنونشن اس جانب ایک بڑی پیشقدمی ہے جہاں پورے پاکستان، بالخصوص سندھ اور پنجاب کے لوگ اس کنونشن کے ذریعہ یہ پیغام دینے جا رہے ہیں کہ اس ملک اور قوم کو امن کی تلاش ہے۔ ہماری  کی اولین ترجیح یہ ہے کہ بلا تخصیص جغرافیہ پورے پاکستان میں امن خوشحالی اور ترقی کے ثمرات پہنچنے چاہئیں۔  فاٹا کے حالات اور وہاں کے  عوام کی مشکلات مخصوص صورتحال کی دین ہیں، لیکن ان کی داد رسی اور معمول کی پٹڑی سے اتری ان کی روزمرہ زندگی کو واپس معمول پر رواں دواں کرنا بھی اسی درجہ کا چیلنج اور ریاست کی فوری توجہ کا متقاضی ہے۔  اس سلسلہ میں پشتون تحفظ موومنٹ کا رول اہمیت کا حامل ہے کہ انہوں نے ہم سب کی توجہ اس جانب مبذول کروائی۔  تاہم بعد ازاں محسوس ہؤا کہ اس تحریک اور مقامی اتھارٹیز، بالخصوص فوج کے مابین کچھ بدگمانیوں اور غلط فہمیوں کی خلیج پیدا ہونے لگی ہے۔  اس صورتحال کے تدارک کے لیے جرگہ پاکستان کا ڈول ڈالا گیا تاکہ نہ صرف معاملات کو بگاڑ کی جانب سے روکا جا سکے بلکہ اصل مسئلہ ، یعنی فاٹا کے عوام کی فلاح اور آبادکاری کے معاملات کو بھی کسی باہمی کشاکش کا شکار ہونے سے روکا جا سکے۔ اس اپیل کو مزید جامع بنانے کے لیے اسے کسی خاص صوبے یا قومیت  کے بجائے "پاکستان" کے پلیٹ فارم سے لانچ کرنے کا اہتمام کیا گیا تاکہ اسے ایک قومی مطالبہ کا قالب دیا جا سکے۔  اس سب کا مقصد یہ تھا کہ یہ باور کروا دیا جائے کہ یہ ایک خالصتاً قومی مسئلہ ہے جس پر اسی جذبہ سے فوری کام ہونا چاہیے۔ ہم اب نہ کسی بیرونی مہم جوئی کا حصہ بننا چاہتے ہیں اور نہ ہی آپس میں کسی خونریزی کے متحمل ہو سکتے ہیں۔  یہ فورم ابھی بہت چھوٹا ہے لیکن اس کے عزائم بہت معتبر ہیں۔  یہ وہ "سپیس" فراہم کر رہا ہے جس میں بامقصد بات ہو سکے ۔۔۔۔ فاٹا کے مظلوم عوام کے حقوق کے لیے آواز اٹھائی جا سکے اور اس Status Quo کو توڑا جا سکے جو اس وقت نظر آرہا ہے ۔ اس جرگہ کا مطمع نظر نہ تو پشتون تحفظ موومنٹ کو بائی پاس کرنا ہے اور نہ ہی مقامی اتھارٹیز یا فوج کو للکارنا ۔ اس کا مقصد صرف اتنا ہے کہ سب کی توجہ ان کی اس اولین ذمہ داری کی جانب مبذول کروائی جس کا تعلق فاٹا کے عوام کی بحالی اور وہاں دیرپا امن کے قیام سے ہے۔  پاکستان میں شاید یہ پہلا موقع ہے کہ پاکستان کے مختلف حصوں سے تعلق رکھنے والے شہری، بالخصوص نوجوان،  کسی قومی مسئلہ کو لے کر نکلے ہیں اور بجائے توڑ پھوڑ اور جلاؤ گھیراؤ کے، مل بیٹھ کر مشورہ و مذاکرات سے مسائل حل کرنے کی بات کر رہے ہیں۔  جنوبی ایشیا میں اس قدر بالغ نظری کی مثال شاید ہی کوئی اور ہو۔ پاکستان میں اگر اس عمل کی بنا پڑ گئی تو اس قوم کو آگے بڑھنے سے کوئی نہیں روک پائے گا۔  ان لوگوں کے ہاتھ مضبوط کیجیے اور دعا کیجیے کہ یہ اپنے اعلان کردہ نصب العین پر قائم رہیں۔  مجھے اس بات کا قلق ہے کہ میں ایک مجبوری کی وجہ سے اس کنونشن میں پہنچ نہیں پاؤں گا لیکن میری دعائیں اور نیک خواہشات اس کنونشن کی کامیابی کے لیے ہیں ۔۔۔۔ یہ پاکستانی قوم کے لیے قومی مسائل کے حل کے لیے بامعنی اور سنجیدہ کوششوں کی پہلی کڑی ہے۔   اس کی کامیابی امیدوں کے بہت سے نئے در وا کرے گی۔

##############################
https://web.facebook.com/asim.allahbakhsh/posts/2346257535410913
سیٹو سینٹو ہؤا ۔۔۔ بھارت نے کہا حالات بدل گئے اب کشمیر میں استصواب رائے کا سوال نہیں۔ لگا مسئلہ کشمیر ٹھکانے لگا۔ بھٹو سورن سنگھ مذاکرات ناکام ہو گئے، شیخ عبداللہ کی قربتیں دہلی سے مزید بڑھ گئیں  ۔۔۔ مقبوضہ کشمیر میں صدر اور وزیر اعظم کے بجائے گورنر و وزیراعلی آ گئے، لگا کہ اب تو کشمیر باقاعدہ طور پر ہندوستان کا حصہ بن گیا، یہ باب بند ہؤا۔ معاہدہ تاشقند ہؤا تو بھٹو صاحب نے تاثر دیا کہ کشمیر کا سودا کر دیا گیا، شملہ معاہدہ ہؤا تو یہی الزام بھٹو صاحب پر آ گیا۔  کارگل ہؤا تو لائن آف کنٹرول کے "تقدس" میں کئی گنا اضافہ ہو گیا ۔۔۔ اسے مستقل بارڈر بنانے کی بات ہونے لگی۔ ممبئی حملہ ہؤا تو وہ جامع مذاکرات انجام کو پہنچے جن میں کشمیر کی بات بھی ہونا تھی۔  پھر  بھارت کے لیے مذاکرات کا مطلب صرف دہشت گردی رہ گیا، وہ بھی ہاکستان کی جانب سے کی جانے والی دہشت گردی ۔ اوفا ڈیکلیریشن میں نواز شریف کشمیر کا ذکر کرنا بھول گئے ۔  غور طلب بات یہ یے کہ اتنا سب کچھ ہونے اور متعدد بار "سودا کر دیے جانے" کے باوجود بھی مسئلہ کشمیر جوں کا توں موجود ہے۔  تازہ ترین قسط میں وزیراعظم اور آرمی چیف مبینہ طور پر ایک مرتبہ پھر کشمیر کا سودا کر آئے ہیں۔  بات یہ ہے کہ کشمیر کا مسئلہ نہ تو اب تک ختم ہؤا اور نہ ہی یہ اس طرح ختم ہو گا۔  اسے حل ہی کرنا پڑے گا ۔  یہ بات اپنی جگہ کہ اسے حل کرنے کے لیے جس استقامت اور پالیسی کے تسلسل کی قومی سطح کی کوشش کی ضرورت ہے اس کا مظاہرہ ہم نہیں کر پائے۔ ہومیوپیتھک قسم کی قراردادیں اس میں مددگار نہیں ہوں گی۔  پارلیمنٹ کے مشترکہ اجلاس میں بھارت سے تعلقات کی تنزلی وغیرہ کی بات کو نیشنل پالیسی کا رخ دینا چاہیے تھا  ۔۔۔ یہ طے کر دیا جاتا کہ حکومت جس کی بھی ہو پاکستان کی پالیسی جاری رہے گی۔   پالیسی کا تسلسل ہی کامیابی کی ضمانت ہے۔ اس کے لیے کسی انتہائی اقدام کی ضرورت نہیں ۔۔۔ بس یہ کہ جو اقدامات لیے جائیں ان سے پیچھے ہٹنے کے بہانے نہ تلاش کیے جائیں۔ اور نہیں تو بھارت کی جانب ہی دیکھ لیں  ۔۔۔۔ آئی پی ایل سے لے کر باہمی کرکٹ سیریز اور براہ راست مذاکرات  ۔۔۔ ہر بات پر ان کا ایک ہی اصرار ہے کہ پہلے پاکستان دہشتگردی بند کرے ۔   پاکستان کو بھی کشمیر کے حوالے سے اسی یکسوئی کی ضرورت یے۔

##############################
https://web.facebook.com/asim.allahbakhsh/posts/2342478572455476
آپ سب کو بہت بہت عید مبارک ۔۔۔ صحت اور سلامتی کے ساتھ ایسی سینکڑوں عیدیں اپنے پیاروں کے ساتھ منائیں۔  اپنی خوشیوں میں غریب ہموطنوں کو ضرور شامل رکھیں  ۔۔۔  تاکہ امیر ہم وطن  آپ کے ساتھ بھی ایسا ہی کر سکیں  !  😉😉😉

##############################
https://web.facebook.com/asim.allahbakhsh/posts/2324920960877904
چئیرمین سینٹ کے حوالہ سے ہونے والی ووٹنگ کو اگر ہم یہ سمجھتے ہیں کہ یہ صرف ایک منصب پر تبدیلی کا معاملہ تھا تو ااسے ہماری سادہ لوحی پر محمول کیا جائے گا۔  یہ اس سے کہیں زیادہ بڑا معرکہ تھا اور اس میں بہت High Stakes  involved تھے۔  یہ دراصل اس کشمکش کا اگر فائنل نہیں تو سیمی فائنل ضرور تھا جس میں ایک جانب "ووٹ کو عزت دو" کی بات کہہ کر دیگر سب کو غیر متعلق کرنے کا کہا گیا جبکہ دوسری طرف مطالبہ تھا کہ ہمیں ذرا زیادہ عزت دو۔  بلوچستان میں حکومت کی تبدیلی کے بعد بھی صورتحال بہتر نہ ہوئی تو عام انتخابات میں بھی یہی بات دہرائی گئی اور پھر اب چئیرمین سینٹ کے خلاف عدم اعتماد کی تحریک بھی اسی سلسلہ کی ایک کڑی ہے۔  پیغام یہ ہے کہ نمبرز کا زعم مت رکھیے ، اکثریت تو برف کی اس سِل کے مانند ہے جسے سورج اپنی آنچ سے جب چاہے پگھلا دے۔  اقبال سے معذرت کے ساتھ  ۔۔۔۔ اپنی سیاست پر قیاس اقوام مغرب سے نہ کر، خاص ہے ترکیب میں  ۔۔۔۔۔  !  یہاں محض عددی اکثریت حاصل ہونے کا مطلب یہ نہیں کہ آپ تنہا پرواز پر نکل پڑیں، من چاہے فیصلے کرنے لگیں۔  اگرچہ ماضی کے دو مذکورہ واقعات بھی کچھ کم نہ تھے لیکن کل والا واقعہ تو باقاعدہ شہ مات کہا جا سکتا ہے۔ بندے حاضر اور ووٹ غائب۔ اکثریت ، پانی کا بلبلہ !  بنیادی سوال یہ ہے کہ یہ سب کیوں ہو رہا ہے   پاکستان کی سیاسی تاریخ میں 90 کی دہائی ایک بہت خاص دور تھا۔ سن پچاسی کی غیرجماعتی بنیادوں پر منتخب اسمبلی نے آٹھویں آئینی ترمیم کی شق بی 2  / 58 کے ذریعہ پاکستان میں ایک ہائبرڈ نظام حکومت متعارف کروایا۔ یہاں بنیادہ نظام تو پارلیمانی رہا لیکن اختیارات میں توازن کے نام پر چند کلیدی اختیارات میں ایوان صدر کو بھی شراکت دے دی گئی ۔ ان میں ایک تو مسلح افواج کے سربراہان کی تقرری کا معاملہ تھا اور دوسرا یہ کہ اسی اٹھاون دو بی کے تحت صدر مملکت کو یہ اختیار دیا گیا کہ وہ اپنی صوابدید پر یہ فیصلہ کر ستے ہیں کہ اب وفاقی حکومت کو آئین کے تحت برقرار رکھنا مشکل ہے سو وہ حکومت اور قومی اسمبلی کو بیک جنبش قلم برخاست کر سکتے ہیں۔  اس شق میں پوری پارلیمانی جمہوریت کو بظاہر ایک شخص کی صوابدید کا رہین بنا دیا گیا۔  توجیہ یہ دی گئی کہ اس طرح مارشل لاء کا راستہ رک گیا کیونکہ اب ایک سیفٹی والو میکانزم وجود میں آگیا۔  یعنی حکومت کو فارغ کرنے کے لیے اب باقاعدہ مارشل لاء کی ضرورت نہیں رہی۔ ہم نے یہی دیکھا کہ نوے کی دہائی کے بالکل آخر تک ملک میں کوئی مارشل نہیں آیا، یہ الگ بات کہ کسی منتخب حکومت نے بھی اپنی آئینی معیاد پوری نہیں کی۔  اسٹبلشمنٹ کا تعلق اب براہ راست ایوان صدر سے ہو گیا  اور وہاں سے معاملات چلائے جانے لگے۔  پھر ہم نے دیکھا کہ اس آئینی شق سے کس طرح محترمہ بے نظیر بھٹو اور نواز شریف صاحب کی حکومتیں باری باری گرائی گئیں۔ یہی نہیں ان دونوں کے تعلقات بھی حد درجہ خراب رہے اور احتساب کے نام پر ایک دوسرے کے خلاف فوجداری مقدمات کے انبار لگا دئے گئے۔  اسٹیبلشمنٹ اس صورتحال میں بادشاہ گر تھی اور سب ٹھیک چل رہا تھا ۔۔۔ اسٹیبلشمنٹ کے لیے۔   پھر نواز شریف نے اپنے دوسرے دور حکومت میں بینظیر بھٹو کی حمایت سے آٹھویں ترمیم کو ختم کر دیا۔ یہ ایک بڑا دھچکہ تھا، تاہم اسٹیبلشمنٹ خاموش رہی۔ اس کے بعد پہلے چیف جسٹس سجاد علی شاہ کو ہٹانے اور بعد ازاں یکے بعد دیگرے صدر مملکت اور پھر آرمی چیف جنرل جہانگیر کرامت کے استعفی نے اسٹیبلشمنٹ کے ان خدشات کی تصدیق کر دی کہ نواز شریف اب خود کو کچھ زیادہ ہی "بااختیار" سمجھنے لگے ہیں اور اب وہ ایک  Bull in china shop  بن رہے ہیں۔  کارگل کی جنگ اور اس کے نتیجہ نے نواز شریف اور فوج کو ایک دوسرے سے مزید بدگمان ہوگئے۔  پھر 12 اکتوبر آ گیا اور اٹھاون دو بی کا "سیفٹی والو" موجود نہ ہونے کی وجہ سے مارشل لاء نافذ ہو گیا۔  اٹھاون دو بی کی اسٹیبلشمنٹ کے لیے کیا اہمیت ہے ، اس بات کو سمجھنے کے لیے یہ کافی ہے کہ جنرل مشرف کے زیر انتظام سترہویں آئینی ترمیم میں اسے ایک بار پھر آئین کا حصہ بنا دیا گیا۔   اس بیچ نواز لیگ اور پیپلز پارٹی کی جلاوطن قیادت کی ملاقاتوں کے بعد ان دونوں کے مابین میثاق جمہوریت طے پاگیا جس کا بنیادی نکتہ یہ تھا کہ آئندہ یہ دونوں پارٹیاں اسٹیبلشمنٹ کا آلہ کار نہیں بنیں گی اور نہ ہی اس سے درپردہ معاملات کریں گی۔  دوسرا بڑا کام یہ ہؤا کہ زرداری صاحب کی صدارت کے دور میں 18 ویں آئینی ترمیم  پاس کر لی گئی جس میں اٹھاون دو بی کو ایک مربہ پھر آئین سے دیس نکالا  مل گیا۔  یہی نہیں مالی اور انتظامی اختیارات کے حوالہ سے بھی صوبوں کو بہت سی منتقلیاں ہوئیں۔ صوبے مضبوط ہوئے تو تاثر ابھرا کہ مرکز کمزور ہؤا ہے۔ کم از کم مالی معاملات میں تو مرکز کی حالت بالکل غیر ہونے لگی کیونکہ اسے ہر صورت صوبوں کو پیسے فراہم کرنے ہوتے تھے اس سے قطع نظر کہ وہ ان وسائل کا بندوبست کہاں سے کرتا ہے۔  یوں مرکز پر قرضوں کا بوجھ بڑھنے لگا۔ ایسا بوجھ جسے کم کرنا صوبوں کی ذمہ داری نہ تھی حالانکہ یہ ان ہی کی وجہ سے پیدا ہؤا۔  رہی سہی کسر نواز شریف کے تیسرے دور حکومت میں پوری ہو گئی جب بطور وزیر اعظم نواز شریف ایک اینٹی اسٹیبلشمنت رویہ اپنائے رہے ۔۔۔ کم از کم اسٹیبلشمنٹ کا تاثر ان کے حوالہ سے یہی رہا۔  نواز شریف کے ساتھ اسٹیبلشمنٹ کا تعلق صحیح معنوں میں ایک  Love Hate Relationship کا غماز رہا۔ نواز شریف پر وہ بہت مہربان رہے کیونکہ وہ اسے ایک کامیاب پراڈکٹ سمجھتے تھے  لیکن اس سے ٹکراؤ بھی اسی قدر شدید رہا ۔۔۔ یہ صورتحال آج بھی ایسے ہی ہے۔  دوسری جانب اس کھیل کا سب سے دلچسپ  پہلو یہ ہے کہ میثاق جمہوریت کی وجہ سے دونوں پارٹیوں کا باہمی ٹکراؤ اور  ایک دوسرے کی جانب معاندانہ رویہ تو بہت کم ہو گیا البتہ اسٹیبلشمنٹ سے پس پردہ تعلقات دونوں نے برقرار رکھے۔ یہ صورتحال اگر اسٹیبلشمنٹ کے لیے پریشان کن نہیں تھی تو آئیڈیل بھی نہیں تھی کیونکہ اس رویہ سے دونوں پارٹیاں ایک دوسرے کا اکاموڈیٹ کر کے اپنی حکومتیں چلا رہی تھیں اور انہیں ایک دوسرے کے خلاف میدان میں اتارنا ممکن نہیں رہا تھا۔  اب آتے ہیں اس جانب کہ کہ اس وقت جو ہو رہا ہے اس کا مقصد کیا ہو سکتا ہے۔   بظاہر اس سب کا پہلا مقصد یہ ہے کہ سیاست کو 90 کی دہائی میں واپس لے جایا جائے، یعنی حکومت اور اپوزیشن کے مابین شدید کشمکش اور محاذ آرائی ہو۔ جہاں ایسا ہو گا وہاں پھر ایک ثالث کی گنجائش خودبخود پیدا ہو جاتی ہے۔  اس ضمن میں سن 90 کے نواز شریف کی جگہ عمران خان ہیں۔ بینظیر بھٹو کی جگہ ن لیگ بھی ہو سکتی ہے اور پیپلز پارٹی بھی۔  اس پوزیشن کے لیے مسابقت کی دوڑ میں یہ بھی ممکن ہے کہ یہ پارٹیاں ایک دوسرے سے بھی الجھنا شروع کردیں۔  بہرحال ، اس وقت اس پوزیشن کے لیے پیپلز پارٹی کے امکانات زیادہ ہیں کیونکہ اسٹیبلشمنٹ مریم نواز سے ڈیل کرنے میں ، بلکہ ان پر بھروسہ کرنے پر تیار نظر نہیں آتی۔  شہباز شریف اپنی بھرپور کوشش کر رہے ہیں لیکن ان کی ہر کوشش فی الحال بے ثمر نظر آ رہی ہے۔  جو بھی اس حؤالے سے اسٹیبلشمنٹ سے ڈیل کرے گا اسے دو اور باتوں پر بھی کچھ نا کچھ یقین دہانی کرانا ہو گی ۔۔۔۔۔ اٹھارویں ترمیم کے کچھ حصوں میں ترمیم اور  ۔۔۔۔ اٹھاون ٹو بی یا اس سے ملتے جلتے کسی بندوبست پر اتفاق۔  پارٹی قیادت پر مقدمات اس ضمن میں تعاون کے حصول میں خاصے ممد و معاون ثابت ہو سکتے ہیں۔  اسٹیبلشمنٹ نے اپنے "عزم"  (طاقت) کا بھرپور اظہار کر دیا ہے۔  اب دیکھنا یہ ہے کہ دونوں بڑی پارٹیوں میں سے پہلے کون اس سے ہاتھ ملانے پر تیار ہوتا ہے ، اورکب۔ ویسے ایک سیفٹی میکانزم اور بھی نظر آ رہا ہے اس وقت ۔۔۔ خانصاحب کو پارٹی مضبوط کرنے کے وہ مواقع حآصل نہیں کہ وہ نواز شریف کی طرح اس میدان میں براہ راست اپنی طاقت میں اضافہ کر سکیں۔ انہیں ہر بات کہ لیے ادھر ہی دیکھنا ہو گا۔  اب جس پیج پر حکومت اور فوج اکٹھے ہوں گے وہ صفحہ، بلکہ وہ کتاب ہی اسٹیبلشمنٹ کی ہو گی۔

##############################
https://web.facebook.com/asim.allahbakhsh/posts/1996333723736631
محترمہ حسینہ واجد اور ان کی عوامی لیگ پارٹی نے مسلسل تیسری بار جس طرح کے ہتھکنڈوں کے استعمال سے انتخابات  کو فتح کیا ہے   ۔۔۔ نہ صرف مشرقی ہاکستان میں 1970 کے انتخابات  کی مبینہ شفافیت پر سوالیہ نشان ثبت کر دیا  ہے بلکہ (ستم ظریفی دیکھیے) اب تو جنرل یحیٰی بھی ایک دوراندیش اور زیرک حکمران دکھائی دینے لگے ہیں   ۔۔۔۔ کون کہہ سکتا تھا جنرل صاحب کی زندگی میں ابھی ایک خاتون کا رول باقی ہے  ۔۔۔۔   سب سے مثبت رول  !!!

##############################
https://web.facebook.com/asim.allahbakhsh/posts/1982133265156677
مسلک اور دین میں ترجیح کا تعین کر لیا جائے تو پھر اختلافات صرف زبانی کلامی طور ہی نہیں بلکہ سچ میں محض ایک 'علمی معاملہ' رہ جائیں گے اور عوام کی سطح پر بحث، کدورت اور نفاق کی صورت "بغیاً بینھم " کا نشتر بن کر امت کی وحدت کو پارہ پارہ نہیں کریں گے.   اس ترجیح کے تعین کا ایک سادہ سا نسخہ یہ ہے کہ مسلک ایک "رائے" ہے جبکہ دین براہ راست  اللہ تعالٰی کا حکم.   اب آپ خود دیکھ لیجیے کہ رائے کی بنیاد پر الگ نظر آنا ہے یا دین کی بنیاد پر متحد.   چونکہ دین اللہ کا ہے اور مالک یوم الدین بھی وہی ہے اس لیے بعض فیصلے وہی کرے تو مناسب ہے.   ہمارے لیے تو حضرت ہارون علیہ السلام کی بات مشعل راہ ہونا چاہیے جو انہوں نے حضرت موسی سے کہی : میں نے بنی اسرائیل کو ایک حد سے زیادہ اس لیے نہیں روکا کہیں آپ کہیں کہ میں نے ان میں تفرقہ ڈال دیا.  یاد رہے وہاں جس جرم کا ارتکاب ہؤا وہ "شرک" تھا، کوئی چھوٹی بات نہیں.   ہم معمولی سے معمولی نوعیت کے اختلاف پر ایک دوسرے کا کیسا مکمل صفایا کرتے ہیں یہ آپ خود دیکھ لیجیے.   (Dec 24, 2015)

##############################
https://web.facebook.com/asim.allahbakhsh/posts/1973357389367598
چند روز قبل ایسے ہی یو ٹیوب پر مٹر گشتی کے دوران اچانک شفقت امانت علی اور ڈھاکہ فوک فیسٹول کے الفاظ نظر آئے ۔  دسمبر میں ویسے ہی مشرقی پاکستان  دل و دماغ پر چھایا رہتا ہے ۔ مجھے  تجسس ہؤا کہ دیکھوں تو سہی کہ یہ کیا معاملہ ہے ۔  معلوم ہؤا کہ نومبر میں ڈھاکہ میں ایک ثقافتی میلہ منعقد ہؤا جس میں مختلف ممالک سے گلوکاروں نے بھی حصہ لیا۔   میں نے جھٹ شفقت امانت علی خاں کی پرفارمنس والے لنک پر کلک کیا۔ وہاں ایک  تو ان کا مشہور و معروف نغمہ "کھماج" تھا اور دوسرا فریدہ خانم  کی گائی غزل "آج جانے کی ضد نہ کرو"  شفقت کی آواز میں تھی ۔۔۔۔  ہر عمر کے خواتین و حضرات سے کھچا کھچ بھرا اسٹیڈیم تھا اور شفقت امانت علی اپنے فن کا مظاہرہ کر رہے تھے۔ پھر میں نے دیکھا کہ شفقت نے حاضرین سے کہا کہ آپ بھی میرے ساتھ گائیں۔  مجھے لگا بنگالی شائقین کو آزمائش میں ڈال دیا گلوکار نے۔  لیکن میری حیرانی کی انتہا نہ رہی جب سارا پنڈال شفقت کے ساتھ لہک لہک کر اردو کے یہ نغمے گانے لگا۔  وہ بہت سے حاضرین کے سامنے مائیک لے کر گئے اور خواتین و حضرات نے بہت جوش و خروش سے مختلف مصرعے ادا کیے ۔  اس وقت اچانک یہ بات ذہن میں آئی کہ بعض باتیں نہ تو محض ڈنڈے یا قانون سے منوائی جا سکتی ہیں اور نہ ہی عجلت میں ایسا کیا جا سکتا ہے ۔ کہاں ملک کی قومی زبان کے خلاف لسانی فساد کا مرکز ڈھاکہ اور کہاں یہ کہ آج اسی زبان میں پورا اسٹیڈیم نغمہ سرا ہے اور خوشی و انبساط ہر چہرے سے عیاں ۔  مجھے لگا بہت سے معاملات میں دھیرج اور اپنائیت وہ نتائج دے سکتے ہیں جن کا جوش اور زبردستی کے ماحول میں تصور بھی نیں کیا جا سکتا۔  کاش ہم 1971 کے بحران میں معاملات کو اسی پیرائے میں حل کر پاتے۔  تھوڑا وقت گزار پاتے تو شاید بھڑکے ہوئے جذبات کچھ سرد پڑ جاتے اور  سیاسی پیشرفت کو موقع مل سکتا۔   لیکن بات یہاں ختم نہیں ہوتی ۔  ہم برصغیر والوں کو جدا ہونا بھی نہیں آتا۔  دراں حالیکہ اگر کچھ دوراندیشی سے کام لیا جائے تو دورس نتائج حاصل کیے جا سکتے ہیں ۔ یا کم از کم ان کی کوشش تو ہو سکتی ہے۔  مثلاً  ۔۔۔ میرا خیال ہے کہ اگر اربوں ڈالر اسلحہ میں خرچ کرنے کے بجائے بھارت کے رہنما صرف یہ کرتے کہ اردو کو بھارت کی سرکاری زبان بنا دیتے تو یہ ترپ کا پتا ثابت ہو سکتا تھا۔ یہ ایسی چال تھی کہ اس کے سامنے پاکستان کا پورا تخیل زمین بوس ہو سکتا تھا۔  خدا کا شکر ہے انہیں یہ خیال نہیں آیا۔  ایسے ہی پاکستان نے بھی بنگلہ دیش بننے کے فوراً بعد گویا جان چھڑانے والا کام ہی کیا اور اس سے ہر قسم کا تعلق توڑ لیا۔  ٹھیک ہے ان کے ہاں ہمارے لیے تلخی تھی  ۔۔۔۔ لیکن ہمارے ہاں تو ایسا نہیں تھا۔  اگر ہم صرف دو کام کر لیتے تو وہاں کی آبادی کے لیے پاکستان سے تعلق توڑنا اتنا آسان نہ رہتا۔  ایک تو یہ کہ پاکستان کے کرنسی نوٹ پر بنگلہ میں تحریر جاری رہتی۔  ہمارا کیا جا رہا تھا اس میں۔  نوٹ تو چھپ ہی رہے تھے۔ یہ ہمارے لیے بھی ایک یاد دہانی کا سامان رہتا اور عبرت کا بھی۔ دوسرا یہ کہ پاکستان وہاں کے لوگوں کے لیے ویزا کے بجائے کسی اور دستاویز کو لاگو کرتا جس سے بالخصوص فنکاروں، صحافیوں اور طالب عملوں کی آمد و رفت آسان ہو جاتی ۔  انہیں لگتا کہ یہ کچھ اسپیشل رعایت ہے ان کے لیے ۔  پاکستان اور بھارت نے برطانیہ سے کچھ نہیں سیکھا۔  کیسے اس نے آدھی دنیا پر قبضہ کیا، ان پر حکومت کی لیکن آج بھی وہ  سب سابق نو آبادیات ان کے ساتھ خوشگوار تعلقات رکھنا اپنے لیے اعزاز سمجھتے ہیں۔  بھارت نے تو چلیں جو ہمارے ساتھ جو کیا سو کیا  ۔۔۔۔ لیکن ہمیں بنگلہ دیش کے ساتھ ایسا نہیں کرنا چاہیے تھا۔ مغربی اور مشرقی پاکستان کا معاملہ کچھ اور تھا ۔۔۔ گر ساتھ نہیں بھی رہ سکتے تھے، ساتھ ساتھ  چل تو سکتے تھے۔   بس ایسے ہی چند منتشر خیالات ، آپ سے شئیر کر لیے۔  نوٹ :  اگر موقع ملے تو یو ٹیوب پر یہ کلپس ضرور دیکھیے۔  انگریزی میں لکھیے شفقت امانت علی کا نام اور Dhaka Folk Festival 2018. https://www.aagahi.pk/dha

##############################
https://web.facebook.com/asim.allahbakhsh/posts/1972156746154329
سقوط ڈھاکہ کا ایک سبق یہ بھی ہے کہ اگر فوجی حکمران سیاستدانوں کو "ایبڈو" کریں گے، بات بے بات انہیں غدار قرار دیں گے، ان کو بے توقیر کر کے اس کا لطف لیں گے تو سیاستدان بھی وقت آنے پر ان سے اذیت ناک انتقام لیں گے. وہ خود چپ سادھ لیں گے اور فوج کو دشمن کے پروپیگنڈہ کے سپرد کر دیں گے. 1971 کی جنگ کا قضیہ بھی یہی ہے. دنیا بھر میں فوجی ایکشن کی سپورٹ اور اس کی ذمہ داری سیاستدانوں کو لینا ہوتی ہے. اگر کسی فوج کے آگے یہ ڈھال موجود نہ رہے تو پھر وہی ہوتا ہے کہ کوئی یہ کہنے والا نہیں ہوتا کہ 16 دسمبر کو ڈھاکہ اور ایک اور شہر کے علاوہ باقی مشرقی پاکستان پر پاکستان کا ہی کنٹرول تھا. ہتھیار اس لیے ڈالنا پڑے کے گولہ بارود ختم ہورہا تھا اور ایک بار یہ ختم ہو جاتا تو وہاں مقیم مغربی پاکستان کے باشندوں، خواتین اور بچوں کے خون سے ہولی کھیل جاتی. پھر یہ کہ ہتھیار پھینکنے والوں میں 27000 کے لگ بھگ فوج تھی 93000 نہیں. دشمن جو چاہے اعداد و شمار دے، اس کی مرضی ... جیسی بھی تصویریں جاری کی جائیں، اور ان کو جو بھی کیپشن دیا جائے... سب اس کے بس میں. کوئی نہیں کہتا کہ 8 مہینوں 3000000 قتل ؟ یعنی ہر روز 13/14000 قتل ؟ 200000 خواتین کی بے حرمتی؟ سب نے فوج کو پروپیگنڈہ کے تنور میں جھلسنے کے لیے چھوڑ دیا. اب "ہوش ٹھکانے" لگانے کی باری سیاستدانوں کی تھی. فوج اور سیاستدان اپنے وقت پر ایک دوسرے سے حساب چکتا کرتے رہے ہیں، لیکن جڑیں ملک کی کھوکھلی ہوتی رہیں. اب یہ سلسلہ بند ہونا چاہیے، ہمیشہ کے لیے. فوج اپنا کام کرے اور اس میدان میں کچھ بڑا کر کے دکھلائے. سیاستدان اپنا کام کریں اور خود کو آئین اور جمہور کے سامنے جوابدہ بنائیں. ایک ہی دن کے نام دو بڑے سانحات تو لگ چکے، مزید کی  گنجائش نہیں دی جا سکتی !  (16th December 2016)

##############################
https://web.facebook.com/asim.allahbakhsh/posts/1970216656348338
مولانا طارق جمیل صاحب اپنے ویڈیو کی وضاحت خود ہی کر سکتے ہیں ۔  بہر حال بظاہر ایسا لگتا ہے کہ انہوں نے عمران خان صاحب پر حجت قائم کر دی ہے کہ وہ یہ نہ کہہ سکیں کہ جب انہوں نے پاکستان کو ایک اسلامی فلاحی ریاست بنانے کی جانب پیشقدمی کا عزم ظاہر کیا تو بالخصوص دینی حلقہ سے کسی نے ان کا ساتھ نہیں دیا۔   طارق جمیل صاحب نے انہیں یہ باور کروایا ہے کہ وہ آگے بڑھیں ان کے اس ارادے کی تکمیل کے لیے وہ ہر طرح ان کے ساتھ ہیں، اور اس ضمن میں اپنی نیک نامی یا اچھی شہرت کی قربانی دینے کو بھی تیار ہیں۔ یہ خیال کرنا کہ طارق جمیل صاحب کے متعلق جو کچھ اب کہا جا رہا ہے انہیں اس کا اندازہ نہیں تھا قرین قیاس نہیں۔  مولانا کافی جہاندیدہ انسان ہیں اور اس طرح کے عمل کے عواقب سے بخوبی آگاہ بھی ہوں گے۔  اب گیند وزیراعظم صاحب کے کورٹ میں ہے اور اس بات کی یاد دہانی مولانا انہیں کرواتے رہیں گے   ۔۔۔

##############################
https://web.facebook.com/asim.allahbakhsh/posts/1957259954310675
ان دنوں سوشل میڈیا پر ملحد حضرات کا بہت چرچا ہے ۔  یعنی وہ لوگ جو "خدا" کو نہیں مانتے۔   خدا کا اولین تعارف اور تصور اس کے خالق کائنات ہونے کے حوالے سے ہے۔ کم از کم اس پیمانے پر دنیا میں شاید ہی کوئی ملحد ہو۔  کسی کا خدا "اتفاق" یا "حادثہ" ہے جس سے تخلیق کا تمام مرحلہ طے ہؤا۔  اور کوئی کسی ارتقائی پراسیس کو تخلیق کار مانتا یے۔ یہی نہیں  ۔۔۔۔  وہ اپنے اس "خدا" کے متعلق اتنے ہی حساس ہیں جیسی حساسیت کا طعنہ وہ ان لوگوں کو دیتے ہیں جو ایک ان دیکھے خدا کو مانتے ہیں۔ لطف کی بات یہ ہے  کے خدا ان کے بھی ان دیکھے ہی ہیں ۔  اپنے ان خداؤں کے  ایک حقیقت ہونے کے لیے بھی ان کے پاس زبانی جمع خرچ اور چند تخمینوں اور اندازوں کے سوا کچھ نہیں۔ اس ضمن میں وہ اپنے مطلب کے علمی سلسلوں کو تو خوب ثقہ جانتے ہیں لیکن خدا سے متعلق انسانیت کی ابتدا سے آج تک پائے جانے والے سب سے بڑے اتفاق رائے کو پرِ کاہ جتنی وقعت نہیں دیتے۔   ہمارے یہ دوست حادثہ اور پراسیس کو تو اس قدر اہمیت دیتے ہیں لیکن ایک حادث اور منصوبہ ساز کے امکان کو تسلیم کرنے سے انکار کر دیتے ییں۔  اس پر شروع سے لے کر آج تک کے یہ سب دوست فوراً خدا کو دیکھ کر  Verify کرنے  سے کم پر ٹھہرتے ہی نہیں۔  حالانکہ خدا نے یہ تو کہیں کہا ہی نہیں کہ میں دیکھنے میں ایسا ہوں تو مجھے خدا مانو۔ اس نے تو کہا کہ اپنی ذات میں اور اپنے ارد گرد دیکھو  ۔۔۔۔  ان کی ساخت، ان کا لائف سائیکل، ایک دوسرے سے مختلف ہونے کے باوجود ایک دوسرے کے ساتھ تال میل دیکھو اور صرف یہ غور کرو کہ اس قدر علم، ذہانت اور قدرت کے کام جس نے بھی کیے وہ واقعی لائق تحسین ہے،  اور وہ جو کوئی بھی ہے  انسان سے بہت زیادہ ارفع اوصاف کا حامل ہے ۔ خدا نے ہر جگہ کہا کہ مجھے میری نشانیوں سے پہچانو  ۔۔۔۔  یہ بھی انسان اور اس کی عقل کی تکریم کی ہے خدا نے کہ اسے  لطیف پیرائے میں اپنے ہونے کا احساس دلایا۔  حیوانوں والا معاملہ نہیں کیا اس کے ساتھ کہ ڈنڈا بردار نظر آئے تو ہی مانیں کہ مالک سر پر ہے۔   ماضی کا انسان خدا کو دیکھنے پر اصرار کرتا تھا تو اس بیچارے کا تو علم بھی محدود اور پہنچ بھی۔  آج کے باعلم اور  باوسائل  دور میں تو آپ اس بات کو دیکھیے کہ خدا کہتا ہے کہ زمین و آسمان میں نظر دوڑاؤ کوئی شے درست جگہ نہیں یا درست کام نہیں کر رہی تو بتاؤ۔  تم تھک جاؤ گے لیکن خامی نہیں ڈھونڈ پاؤ گے۔ آپ خدا کا چیلنج اس فیلڈ میں تو پورا کیجیے جہاں وہ آپ کو کہہ رہا ہے   ۔۔۔۔ اس کے بعد اپنے تحفظات رکھیے۔  یہاں جھٹ یہ بات کہی جاتی ہے کہ انسان کس قدر مشکل میں ہے  تو خدا کہاں ہے۔  اس بات پر خدا نے بتا دیا کہ موجودات میں انسان ایک استثنائی صورتحال یے کیونکہ وہ ایک عرصہ امتحان سے گزر رہا ہے۔ انسان یہاں حالت سفر میں ہے۔  انسان کے علاوہ کسی سسٹم، کسی  phenomenon میں کوئی مسئلہ ہے تو بتائیں۔ اسی بات کی وضاحت وہ یوں بھی کرتا  ہے کہ زمین و آسمان (کائنات) کو بنانا اور sustain کرنا انسان کو بنانے اور sustain  کرنے کی نسبت کہیں زیادہ مشکل کام ہے۔ جو وہ سب کر سکتا ہے کیا وہ یہ معمولی کام نہیں کر سکتا کہ انسانوں کے معاملات درست کر دے  ۔۔۔  ؟ لیکن یہ بات  by design ہے   ۔۔۔ یہ کسی کمی یا کوتاہی کا شاخسانہ نہیں۔  مسئلہ صرف یہ ہے کہ جو خدا انسان خود بناتا ہے وہ اس کے تابع ہوتے ہیں اور اگر وہ حقیقی خدا کو مان لے تو پھر اس کے تابع ہونا پڑتا ہے،  فطری بات ہے کہ جو برتر ہے اس کی برتری کو تسلیم کرنا ہو گا۔ برتری مانیں گے تو اس کے احکام پر بھی چلنا ہو گا۔  یہ بات انسان کے لیے سب سے مشکل ہے۔ انسان کی انا اتنی قوی ہے کہ اس کے لیے اپنی مرضی پر کسی اور کی مرضی کو فوقیت دینا محال ہو جاتا ہے۔  وہ اس ڈسپلن سے فرار حاصل کرنا چاہتا۔ پھر اس کی منہ زور جبلت  اس انا کے ساتھ مل کر اسے ایک دوسرے ہی راستے پر لے نکلتی ہے جہاں اپنی ذات کے آگے سب ہیچ ہو کر رہ جاتا ہے۔  اسی لیے وہ خدا کا انکار کرتا ہے یا  پھر خدا کو انکار کرتا ہے۔  مارا باندھا مان بھی لے کہ خدا ہے تب بھی ہر وقت اپنی من مرضی کے راستے نکالنے  کے چکر میں رہتا ہے۔  ستم ظریفی یہ ہے کہ یہی انسان من مرضی کے لیے وہ  ڈسپلن ، وہ جوکھم بھی خود پر لازم کرتا ہے جس کا عشر عشیر بھی خدا نے کبھی طلب نہیں کیا۔  خدا نے انسان کو بنایا، وہ اس کے پوٹینشل اور کمزوریوں دونوں سے واقف ہے۔ اسی لیے اسے وقفہ حیات دیا کہ خوب سوچ سمجھ لے، زور لگا لے ۔۔۔۔۔ سوال کر لے۔  ایک مشفق خیرخواہ کی طرح خدا  نے ہر دور میں انسان کی ہدایت کا سامان کیا کہ وہ زندگی میں بھٹکنے سے بچ جائے  ۔  لیکن  اسے اس پر بھی کوئی اعتراض نہیں کہ جو کوئی لمبا روٹ لینا چاہے وہ بصد شوق ایسا کر لے۔ اگر وہ اپنی تلاش میں سچا ہے تو گھوم پھر کر وہ وہیں پہنچ جائے گا جہاں اسے روز اول ہونا چاہیے تھا اگر اس نے ہدایت پر توجہ دی ہوتی ۔ لیکن ذاتی تجربوں کی بھٹی سے گزر کر جو خدا کی طرف پلٹتا ہے وہ اسے عزیز تر ہے کہ اس نے اپنی حد بھی جان لی اور خدا کا لامحدود ہونا بھی۔  اگر وہ نہیں پلٹتا تو یہ اس کا فیصلہ ہے اور اس کا جو بھی نتیجہ نکلے انسان اس کے لیے پوری طرح ذمہ دار۔  میری ناقص رائے میں الحاد وغیرہ سے متعلق زیادہ ٹینشن یا افراتفری کی ضرورت نہیں۔  خدا کی بات لوگوں تک اچھے پیرائے میں پہنچا دینا اور اس معاملے میں ہر لمحہ خندہ پیشانی سے کام لینا ہمارا  فرض ہے  اور بس۔  باقی اپنی اپنی قسمت   ۔۔۔۔   پھر یہ بات اپنی جگہ ایک حقیقت ہے کہ خدا کا دروازہ ہر کسی کے لیے ہر وقت کھلا ہے۔  دیر سے پہنچنے والوں کو بھی یہاں کھلے دل سے خوش آمدید کہا جاتا ہے۔

##############################
https://web.facebook.com/asim.allahbakhsh/posts/1954008631302474
اللہ تعالی نے انسان کو زمین پر اپنا خلیفہ کہا۔ یہ کوئی نمائشی یا لفظی عہدہ نہیں، ب اللہ تعالی نے انسان کے ذمہ زمین کا انتظام چلانے کا کام رکھا اور یہاں پر اسے بااختیار و فیصلہ ساز بنایا۔   انسان کی فطرت ایسی ہے کہ اس کی صلاحیتیں مشکل حالات  یا چینلنجز کا سامنا ہونے پر زیادہ کھل کر سامنے آتی ہیں۔  آرام دہ ماحول میں انسان بالکل عضو معطل بن کر رہ جاتا ہے۔ بسا اوقات خود اپنے لیے بھی باعث آزار۔  غالباً اسی لیے اللہ تعالی نے ایک بندوبست تو یہ کیا کہ اس زمین پر بہت سے کام اس سطح پر لا کر چھوڑ دیے کہ خام مال میسر ہے لیکن  حتمی صورت گری کا کام نہیں کیا گیا۔ اسے انسان کی محنت اور علم پر موقوف کر دیا گیا۔  تاکہ انسان اسے اپنی ضرورت کے مطابق انجام دے سکے۔  انسان کی ساری ترقی اسی ضرورت اور ایجاد کے دائرے میں گھومتی ہے۔    دوسرا  یہ کہ چیزوں کی غالب اکثریت درست بنائی اور پھر کہیں کچھ جھول چھوڑ دیا۔  اس کے بھی کئی مقاصد نظر آتے ہیں  ۔۔۔ مثلاً ایک تو انسا پر واضح کرنا کہ اس قدر بڑی تعداد کو درست بنانا ، ایک ہی سانچے میں ڈھالتے چلے جانا کتنی Perfection کا کام ہے۔ اور دوسری جانب یہ کہ اب انسان کے خود پر مان کا امتحآن  کہ اگر اتنا ہی طرم خاں ہے تو جو کام سانچے سے ہٹ کر ہے اسے درست کر کے دکھائے  ۔۔۔ یا کم از کم اس میں بہتری کی کوشش کرے۔  انسان  کمزور ہے اس پر کم کا بوجھ ڈالا گیا ۔  اس سے یہ بھی مطلوب ہے کہ جو کثیر تعداد درست ہے اس کے لیے اپنے رب کا شکر ادا کرے اور جو کمی کی صورت ہے اس کمی کو دور کرنے کی اپنی طرف سے بہت عمدہ پائے کی سعی کرے ۔  دراصل اس صورتحال کی سب سے بڑی مثال خود انسان ہی ہے۔  کتنی عظیم اکثریت ذہنی اور جسمانی لحاظ سے بالکل ٹھیک ہوتی ہے لیکن پھر اس میں وہ لوگ بھی ملتے ہیں جو کسی نا کسی جسمانی یا ذہنی محرومی سے دو چار ہوتے ہیں۔   معذور افراد کا معاملہ کچھ یوں ہے کہ ان کی محرومی نہ  محض ان کی ذاتی آزمائش ہوتی ہے اور نہ ان کے والدین یا گھر والوں کی۔  یہ درحقیقت پورے سماج کی آزمائش ہوتی ہے۔  شکر کی آزمائش کہ اللہ نے انہیں درست بنایا ہے تو وہ اپنے ان بھائی بہنوں کی زندگیاں کیسے نارمل سے قریب تر کر سکتے ہیں کہ وہ خود کو معاشرے کا فعال حصہ تصور کریں۔  اور پھر اس محنت اور توجہ کی آزمائش کے وہ اپنے پروردگار کی نظر میں اس بابت کیسے سرخرو ہوتے ہیں۔  اس سرخروئی کی آئیڈیل سطح یہ ہے کہ اس محروم یا اس کے لواحقین کو کبھی یہ خیال ہی نہ آئے کہ اللہ تعالی سے شکوہ کرنا ہے ۔ سماج انہیں کبھی ایسا محسوس ہی نہ ہونے دے کہ وہ مختلف ہیں  ۔۔۔ کمتر ہیں۔   آج معذوروں کا عالمی دن ہے ۔ ہمارے ان ساتھیوں کو ہماری ہمدردی کی ضرورت نہیں ۔۔۔ انہیں ہمارا ساتھ چاہیے ۔۔۔ برابری کا سلوک ان کی سب سے بڑی خواہش ہے۔ شاید یہ خلافت ارضی کا اہم ترین حصہ ہے  ۔۔۔۔ ہمیں ہر قدم پر ان کا احساس کرنا ہے، ان کو "احساس" دلائے بغیر  !

##############################
https://web.facebook.com/asim.allahbakhsh/posts/1951192491584088
وزیراعظم عمران خان صاحب کے مرغی اور انڈوں والے بیان پر تنقید کے حوالے سے تحریک  انصاف کے جو دوست چیں بجبیں ہو رہے ہیں وہ غالباً کاروباری معاملات سے قطعی نابلد ہیں۔ اب دیکھیے، اگر سب  ہی مرغیاں پالنا شروع کریں گے تو خریدے گا کون  ؟؟؟   اس لئے تنقید کرنے والوں کو تنقید کرنے دیں اور آپ بے دھڑک ہو کر مرغیاں پالیں،  انڈے حاصل کریں۔  کل کو جب ان ناقدین کو کہیں سے یہ چیزیں دستیاب نہیں ہوں گی تو آپ اپنے من مرضی کے دام پر انہیں فروخت کریں   ۔۔۔۔   بہترین انتقام   !!!

##############################
https://web.facebook.com/asim.allahbakhsh/posts/1941799492523388
پہلے خبر آئی کہ علامہ خادم رضوی صاحب اور تحریک لبیک کی دیگر اعلی اور علاقائی قیادت کو حراست میں لے لیا گیا ہے ۔ بعد میں وزیر اطلاعات نے خادم رضوی صاحب کے متعلق یہ اطلاع دی کہ اانہیں "حفاظتی تحویل" میں لیا گیا ہے۔ دیگر کے بارے میں اب تک کوئی وضاحت سامنے نہیں آئی۔   بہت اچھی بات ہے ریاستی مشینری اپنا وجود اور اپنی عملداری منوانے پر آمادہ نظر آتی ہے ۔ امید ہے اس حوالے سے ہوم ورک بھی مکمل کر لیا گیا ہو گا۔  یہ بات اس لیے  اہم ہے دنیا بھر میں بالعموم اور برصغیر میں بالخصوص یہ روایت موجود ہے کہ کسی بھی لیڈر کو "سکہ بند لیڈر"  کی سند عطا کرنے والے ادارے کا نام ہے "جیل" ۔ جو لیڈر ایک بار جیل سے ہو آیا پھر اس کی پیشقدمی خال ہی روکی جا سکی۔  چناچہ کمزور پلاننگ یا کسی وقتی مصلحت کے تحت کیا جانے والا کام ہمیشہ حکومت کے خلاف گیا اور گرفتار ہونے والے کے حق میں ۔ مثال کے طور پر  ۔۔۔ اگر اس دفعہ یہ سب کسی ٹھوس قانونی بنیاد کے بجائے محض اس لیے ہو رہا ہے (بعض حلقے پہلے ہی یہ شبہ ظاہر کر رہے ہیں) کہ آسیہ بی بی کی باقاعدہ رہائی یا بیرون ملک روانگی کا معاملہ ہے اور اس کے رد عمل کی پیشبندی ضروری ہے اور، بالفرض محال،  حکومت اور علامہ صاحب کی اس بابت کوئی پس پردہ مفاہمت بھی ہے  ۔۔۔ تب بھی اس سب کا فائدہ علامہ صاحب کو پہنچے گا اور حکومتی رٹ پر مزید سوالات اٹھیں گے۔ حراست کے بجائے حفاظتی تحویل کا کہا جانا اس بابت شبہات کو جنم دیتا ہے ۔  اس حوالے سے کہیں بہتر ہوتا اگر فیض آباد دھرنا کیس پر سپریم کورٹ سے درخواست کی جاتی کہ وہ فیصلہ محفوظ کرنے کے بجائے اس کا اعلان کر دے اور پھر اس طرح کی کاروائی کی جاتی ۔ اس طرح نہ صرف حکومت کے پاس مضبوط قانونی جواز موجود ہوتا بلکہ یہ حکومت کی عملداری کی جانب ایک ٹھوس قدم بھی تصور کیا جاتا کیونکہ جہاں اختلاف اور احتجاج کسی بھی فرد یا گروہ کا بنیادی جمہوری حق ہے وہاں توڑ پھوڑ اور نقص امن کی اجازت کسی بھی صورت کسی کو نہیں دی جا سکتی۔   اس طرح آئیندہ کے لیے ایک مثال بھی بن جاتی۔

##############################
https://web.facebook.com/asim.allahbakhsh/posts/1938210889548915
قرآن کے مطابق، جب اللہ تعالیٰ نے "عہد الست" کے موقع پر تمام انسانوں سے سوال کیا  "کیا میں تمھارا رب نہیں؟ " ... تو سب نے یک زبان ہو کر جواب دیا، "ہاں، کیوں نہیں".   کوئی ایک آواز بھی اس کی نفی مین بلند نہ ہوئی، نفی تو درکنار  ... تشکیک کا بھی کوئی وجود نہیں تھا.  گویا کسی شک یا ابہام  کا کوئی شائبہ تک نہ تھا.  لیکن بات یہاں پر ختم نہ ہوئی    .... انسان کے اس اقرار کو قبول تو کر لیا گیا لیکن کافی نہین سمجھا گیا  ...اگلے مرحلے میں اسے اس دنیا میں بھیجا گیا کہ وہ اپنی کہی اس بات کو اپنے عمل سے بھی ثابت کرے. جیسا تیقن روز اول اس کے زبانی اقرار میں تھا وہ زندگی کے چیلنجز، پریشانیوں، ترغیبات اور جبلی رجحانات کے ہنگام اللہ کے احکامات پر عمل کر کے اس تیقن  کا عملی ثبوت بھی فراہم کرے.  انسان ایک نازک اور آرام طلب مخلوق ہے. اسے مشقت کی راہ دشوار لگتی ہے. وہ کم سے کم کوشش  سے اپنی ذمہ داری پوری کرنا چاہتا ہے.  یہی نہیں،  انسان کی جبلت میں ہے کہ وہ کامیابی کا حریص ہے، تاہم یہ بھی سچ ہے کہ کامیابی تک پہنچنے کے بھی وہ شارٹ کٹ ہی ڈھونڈتا ہے. وہ زبان سے سچائی کا اعتراف کر لیتا ہے، اسے سراہتا ہے، اس کے دفاع کے لیے قسمیں کھاتا ہے لیکن جہاں عمل یا قربانی سے ایسا کرنا پڑے وہیں  کمزور پڑنے لگتا ہے.  دوسری جانب  اللہ تعالی نے انسان کے لیے عظمت اور کامیابی کا راستہ رکھا ہی جدوجہد اور عمل میں ہے. انسانی تاریخ میں جو لوگ بھی عظیم ٹھہرے، امر کہلائے ان سب کی زندگیاں جہد مسلسل، تکالیف اور قربانیوں سے عبارت ہیں. وہ پیغمبر ہوں، لیڈر ہوں یا روزمرہ زندگی سے متعلق کامیاب افراد   .....  سب کی زندگی میں ان کا عمل ان کے قول کے ہم پلہ رہا. جو محض زبان کے غازی رہے وہ تاریخ کی دھول میں کھو کر بھولی بسری بات ہو گئے. اللہ تعالی رحیم و کریم ہیں .... بلکہ الرحمان و الرحیم ہیں ....  سب رحم کرنے والوں سے بڑھ کر رحم کرنے والے،  لیکن ان کے ہاں بھی "عمل "  رحمت کے ظہور کے لیے شرط اول ہے.  عمل کی کمی بیشی رحمت سے دور ہو سکتی ہے، عمل کا  سرے سے مفقود ہونا نہیں.  اسی طرح نبی کریم صلی اللہ علیہ والہ وسلم کی ذات شفیع ہے  .... ان کی شفاعت سے ہم جیسے عاصی جنت میں پہنچیں گے.  لیکن یہاں بھی ایسا سمجھنا درست نہیں ہو گا کہ محض زبان سے اظہار محبت اور بڑے بڑے دعوے کام بنا دیں گے.  جو  اصول خدا کے ہاں نہیں وہ اس کے نبی صلی اللہ علیہ والہ وسلم کے ہاں کیسے ہو سکتا ہے ؟ اور یہاں تو محبت کا سب سے پہلا اور سب سے معتبر اظہار ہی "اتباع رسول"  یعنی کردار و عمل ہے. اللہ تعالٰی نے قرآن کی طرح سنت و سیرت رسول کو بھی محفوظ کر دیا کہ مومنین اپنی زندگیوں کو اس ہستی کے رنگ پر ڈھال سکیں جسے اللہ تعالی نے بہترین نمونہ قرار دیا. اس بابت کسی اشتباہ کی گنجائش نہیں کہ نبی کریم صلی اللہ علیہ والہ وسلم سے محبت کا کوئی بھی دعوی ان کی سیرت کو اپنے عمل و کردار  کے لیے مشعل راہ بنائے ممکن نہیں.  اگر ہم ایسا نہیں کریں گے تو پھر زبان سے کیے بلند و بانگ دعوے بڑھتے جائیں گے لیکن عمل گم ہو کر رہ جائے گا.  رسم اذاں تو رہ جائے گی، روحِ بلالی اجنبی بن جائے گی.    اور اللہ تعالی نے انسان کے لیے فلاح کی کسوٹی عمل کو بنایا ہے، محض زبانی قول و قرار کو نہیں.  اللہ تعالی ہم سب کو اپنے نبی صلی اللہ علیہ والہ وسلم کی سیرت پر عمل کرنے والا بنا دے.  آمین.  "اللهم صل على محمد، وعلى آل محمد، كما صليت على إبراهيم، وعلى آل إبراهيم، إنك حميد مجيد، وبارك على محمد، وعلى آل محمد، كما باركت على إبراهيم"

##############################
https://web.facebook.com/asim.allahbakhsh/posts/2471867722849893
اکتوبر کے پہلے ہفتے میں یہ خبر سامنے آئی کہ امریکہ  شام کے سرحدی علاقے سے اپنی افواج کا انخلاء کر رہا ہے اور ایسا تاثر ملا کہ یہ گویا ترکی کے لیے ایک اشارہ ہے کہ وہ یہاں فوجی کاروائی کر سکتا ہے۔  یہ وہ جگہ ہے جہاں کرد جنگجوؤں پر مشتمل "وائے پی جی" گروپ سیرین دیموکریٹک فورسز کے بینر تلے امریکہ کے ساتھ مل کر کم و بیش پانچ برس سے داعش کا مقابلہ کر رہا تھا۔  دوسری جانب ترکی اس گروپ سے متعلق شاکی تھا اور وہ اسے ترکی سے تعلق رکھنے والی جماعت کالعدم کردستان ورکرز پارٹی کا پشت پناہ سمجھتا ہے۔  ترکی کرد مسئلہ سے متعلق بہت حساس ہے اور کسی صورت یہ نہیں چاہتا کہ مختلف ممالک میں منقسم کرد آبادی کسی ایک مرکز پر جمع ہو کر کسی نئی جغرافیائی تقسیم کا باعث بن جائے۔  چناچہ امریکی افواج کا اس طرح اچانک انخلاء ترکی کے لیے نادر موقع تھا کہ وہ اپنے اسٹریٹجک خدشات کو اپنی ترجیحات کے حساب سے درست کر سکے۔ اسی تناظر میں 9 اکتوبر کو ترکی نے اعلان کیا کہ وہ اپنے اہداف کے حصول، یعنی وائے پی جی کو شامی سرحد کے اندر تیس سے پینتیس کلومیٹر پیچھے تک دھکیلنے کے لیے شام کی سرحد کے اندر فوجی کاروائی کا آغاز کر رہا ہے۔  امریکی افواج کے اس طرح انخلاء اور ترکی کے لیے میدان کھلا چھوڑ دینے پر سب کو حیرت ہوئی کیونکہ وائے پی جی پچھلے پانچ سال سے امریکہ کی حلیف تھی اور امریکی ایماء پر اس نے داعش کا خوب جم کر مقابلہ کیا۔ اس اعتراض پر سب سے دلچسپ اور قابل غور رد عمل صدر ٹرمپ کا تھا۔ پہلے انہوں کہا، یہ بات اپنی جگہ کہ کرد مسلح دستوں نے ہمارا ساتھ دیا لیکن انہوں کوئی نارمنڈی کا معرکہ تو نہیں لڑا ہمارے لیے۔ ان کا اشارہ دوسری عالمگیر جنگ کے ایک بڑے عسکری معرکے کی جانب تھا جس نے اتحادیوں کی مکمل فتح کی راہ ہموار کی۔  پھر چند روز بعد انہوں نے کہا کہ کرد ہمارے لیے نہیں لڑ رہے تھے، وہ تو اپنا الگ وطن چاہتے ہیں اور یہ سب اس کے لیے کی جانے والی کوششوں کا حصہ تھا ۔۔۔۔ گویا یہ ہمارے سر پر کوئی احسان تھوڑا ہی تھا جو ہم کسی اخلاقی ذمہ داری کا بوجھ اٹھائیں۔ اس کے بعد تو صدر ٹرمپ نے کمال ہی کر دیا  ۔۔۔۔ فرمایا کہ آپ ان سے ہمدردی نہ کریں یہ وائے پی جی والے داعش سے کم بڑے دہشت گرد نہیں۔  یہ کہانی  مجھے اپنے ان سادہ دل ، سلیم الفطرت دوستوں کی یاد دلاتی ہے جو صبح و شام اس غم میں دبلےہوئے جاتے ہیں کہ پاکستان مبینہ طور امریکہ کے ساتھ ڈبل گیم کیوں کرتا ہے  ؟  اس سے ہماری ساکھ کس قدر متاثر ہوتی ہے۔ تو دوستو بات یہ ہے کہ جب آپ بالرضا یا بالجبر کسی بھی کاروائی میں ایک بڑی طاقت کا ساتھ دیتے ہیں تو آپ کی قدر آپ کے اخلاص سے متعین نہیں ہوتی بلکہ اس بات سے ہوتی ہے کہ اس کام کی تکمیل کے وقت آپ اس طاقت کے لیے کتنے relevant ہیں۔ اگر آپ اپنی افادیت کھو چکے ہیں تو پھر آپ انعام کے بجائے blow back کے لیے تیار ہو جائیں کیونکہ اس وقت ہوسکتا ہے کہ اس بڑی طاقت کے لیے کوئی اور ترجیح زیادہ  relevant بن چکی ہو۔  جیسا کہ اس وقت امریکہ کے لیے یہ بات اہم ہے کہ ترکی مکمل طور سے روس کے کیمپ میں نہ چلا جائے۔   پاکستان کا امریکہ کے ساتھ کام کرنے کا  طویل تجربہ ہے۔ پہلی افغان جنگ کے خاتمہ کے ساتھ ہی پاکستان پر اقتصادی و دیگر پابندیوں کا آغاز ہو گیا تھا۔  اس مرتبہ پاکستان نے کچھ پتے بچا کر رکھے تھے جنہیں اب کھیل رہا ہے۔ یہ نہ ہوتے تو امریکہ شاید پہلے سے بھی برا حشر کرتا پاکستان کا۔  اس لیے اپنی تمام تر نیک نیتی کے باوجود  ہمیں غیروں کی زبان بولنے کے بجائے جیو اسٹریٹیجک حقائق سے متعلق مزید آگاہی حاصل کرنا چاہیے۔ معاصر تاریخ اس کا سب سے سکہ بند ذریعہ ہے۔   اہم ترین بات یہ ہے کہ ڈبل گیم میں ہمارے ساتھ جو  کچھ ہؤا یا ہو سکتا ہے ۔۔۔۔ پر اخلاص گیم میں کم از کم بھی  اس سے ڈبل برا ہونے کا امکان ہوتا۔  :)

##############################
https://web.facebook.com/asim.allahbakhsh/posts/2469298063106859
جنرل باجوہ صاحب  ۔۔۔۔۔  قرآن کا فرمان ہے، فتنہ اپنے عواقب (نتائج) میں قتل  سے بڑھ کر ہے۔ یعنی قتل جو خود ایک بہت بڑا جرم اور گناہ ہے، جہاں ایک بے گناہ جان کا ناحق اتلاف گویا پوری انسانیت کے قتل کے مترادف ہے ، فتنہ اس سے بھی بھاری چیز ہے۔  اس کی ایک وجہ یہ ہے کہ قتل تو ایک جان کا نقصان ہے لیکن جب معاشرے میں فتنہ پھیلتا  ہے تو پورا معاشرہ ہی تباہ ہو کر رہ جاتا ہے۔ خون انساں کی ارزانی ہوتی ہے اور امن و سکون غارت ہو کر رہ جاتا ہے۔ کوئی نہیں جانتا کہ تباہی کا یہ دورانیہ پھر کتنا طویل اور کتنا ضرر رساں ہو ۔  امن او آشتی اور سماجی آہنگی کو لوٹنے میں پھر کتنے مہ و سال لگیں۔  پاکستان اگر کسی ففتھ جنریشن وار سے نبرد آزما ہے تو اس کا  ہدف اس سرزمین پر فتنہ کا فروغ ہے۔ فتنہ ہو گا تو پھر فساد بھی ہو گا اور یوں ہماری صفوں میں انتشار در آئے گا اور ہماری  اجتماعیت میں ضعف۔ پاکستان کا اصل فتنہ عوام اور افواج پاکستان کے درمیان غلط فہمیاں پیدا کرنا یا انہیں کسی بھی مرحلہ پر ایک دوسرے کے آمنے سامنے لے آنا ہو گا۔ اس کے نتائج ناقابل تصور حد تک تباہ کن ہوں گے۔ دشمن بھی اس سے بخوبی آگاہ ہے اور بظاہر اس پر کام بھی کر رہا ہے۔  اس تناظر میں ہمیں اور بھی محتاط رہنے کی ضرورت ہے۔ اس سب کے بیچ جب کاٹھور جیسے واقعات ہوں گے تو حالات میں بگاڑ کے امکانات بڑھیں گے اور یہ کسی بھی طرح اس ملک کے مفاد میں نہیں۔  نقیب محسود ، فاٹا سے ملنے والی شکایات، اور اب یہ واقعہ  ۔۔۔۔۔ حالات کا تقاضہ ہے کہ اس طرح کے واقعات کی تعداد ہر صورت صفر کی سطح پر رہے۔ چہ جائیکہ اس میں اضافہ ہو ۔  اس واقعہ میں ٹرک ڈرائیور حضرات کی جانب سے بھی زور زبردستی کا مظاہرہ کیا گیا ، لیکن گولی چلنے اور نہتے لوگوں کے جان سے جانے سے وہ سب پس منظر میں چلا گیا اور یہ ایک سانحہ بن کر رہ گیا۔  اس لیے میری درخواست یہ ہے کہ سول معاملات میں فوج اور اس سے ملحقہ اداروں کو پہلی سے دوسری یا تیسری صف میں لے جائیے اور پولیس کو  پہلی صف میں رہنے دیجیے۔ ان ہی سے کام لیجیے ۔ یہ اب اور بھی ضروری ہو گیا ہے تاکہ ایسے واقعات سے عوام میں بے چینی پھیلنے یا پھیلائے جانے کا سد باب ہو سکے۔  فتنہ قتل سے ابتر ہے۔ اس وقت اگر پولیس کی اہلیت اور صلاحیت میں کمی کے باعث تھوڑا بہت نقصان بھی ہوتا ہے تو اسے برداشت کیا جا سکتا ہے، لیکن عوام اور فوج کے مابین کسی غلط فہمی کو ذرہ برابر بھی برداشت نہیں کیا جا سکتا۔  اس واقعہ کے ذمہ داروں کو فی الفور گرفتار کر کے ان کے خلاف سریع قانونی کاروائی کی جائے اور حکومت متاثرہ گھرانوں کی دادرسی کا  فوری اہتمام کرے۔ نیز طویل المعیاد پلاننگ میں فوج اور رینجرز کا رول صرف پولیس کو سپورٹ کرنے تک محدود کرنا بہت ضروری ہے۔

##############################
https://web.facebook.com/asim.allahbakhsh/posts/2458755604161105
12 اکتوبر 1999   ہر مارشل لاء اپنے پیچھے بس ایک ہی سوال چھوڑ جاتا ہے  ۔۔۔ ادارے کے وقار اور مورال کو نقصان پہنچانے کے الزام پر نکالے جانے والے سول حکمرانوں سے ادارے نے زیادہ زک اٹھائی، یا پھر ان کے ہاتھوں جنہوں نے ادارے کے وقار کے نام پر یہ غیر آئینی اقدام اٹھایا  ۔۔۔۔۔

##############################
https://web.facebook.com/asim.allahbakhsh/posts/2452703854766280
ایک مبینہ سائنسدان نے کسی باغ سے ایک تتلی پکڑی۔  اس کا ایک پر توڑ دیا اور اسے ہاتھ میں کھلا چھوڑتے ہوئے فرمایا "اُڑ" تتلی نے ہاتھ کی گرفت ڈھیلی ہوتے دیکھی تو فطری طور پر وہاں سے نکلنے کے لیے اڑنے کی کوشش کی، تاہم ایک پر ہونے کی وجہ سے عدم توازن کا شکار ہوئی اور نیچے گرگئی۔  اب اس "عزیم" سائنسدان نے تتلی کا دوسرا پر بھی توڑ دیا اور پھر وہی عمل دہرایا، ہاتھ کی گرفت ڈھیلی کرتے ہوئے اس سے کہا "اُڑ"  ۔۔۔ اب وہ کہاں اُڑ سکتی تھی ۔ بےچاری اس کے ہاتھ میں بے بسی کی تصویر بنی بے حس و حرکت پڑی رہی۔ سائنسدان نے اپنے اس تجربے کے نتائج درج کرتے ہوئے لکھا  ۔۔۔ پس ثابت ہؤا کہ اگر تتلی کے دونوں پر توڑ دیے جائیں تو وہ سننا بند کر دیتی ہے۔  یہ واقعہ اس لیے یاد آیا کہ اپنے چیف سیلیکٹر و ہیڈ کوچ نے فرمایا ہے،  پاکستان کی ٹی ٹونٹی ٹیم  مشکلات کا شکار ہے  ۔۔۔۔۔ یاد رہے کہ چیف سیلیکٹر صاحب نے عابد علی، حارث سہیل، افتخار، عثمان شنواری وغیرہ کو ٹیم سے باہر بٹھایا ہؤا ہے اور احمد شہزاد، عمر اکمل، آصف علی   ٹیم کا حصہ ہیں  !   🤓

##############################
https://web.facebook.com/asim.allahbakhsh/posts/2061101590593177
ایک زمانہ تھا کہ کراچی میں کوئی ایسی لاوارث لاش ملتی جس پر تشدد کے آثار ہوتے تو پہلا شک ایم کیو ایم پر ہوتا ۔ اور کہیں اگر وہ لاش بوری بند ہوتی پھر تو یہ یقینی تصور کیا جاتا کہ یہ کام ایم کیو ایم کا ہی ہے۔  یہی حال میں بلوچستان میں سیکیورٹی فورسز کے حوالہ سے دیکھنے میں آیا۔ مسخ شدہ لاش ملنے کا مطلب صرف یہ کیا جاتا کہ اس کے پیچھے سیکیورٹی فورسز کا ہی ہاتھ ہے ۔ گویا پورے ملک میں بوریوں کا ٹھیکہ صرف ایم کیو ایم کے پاس تھا اور ان تک کسی دوسرے کی رسائی نہیں تھی ۔ اسی طرح لاشیں مسخ کرنا صرف سیکیورٹی اداروں کو آتا ہے دیگر کوئی اس "فن" سے واقف نہیں۔  پھر خودبخود ایسا ہونے لگتا ہے کہ متذکرہ طریقوں سے جو بھی واقعہ ہو گا وہ خود بخود متعلقہ سورس کے کھاتے میں درج ہو جائے گا۔  اس طرح کی صورتحال میں گرفتار فریق یا فریقوں کے لیے انگریزی میں  Usual Suspects  کی اصطلاح مستعمل ہے ۔ یعنی افراد خواہ نامعملوم ہوں، مجرم قرار پا جانے کےبس "طریقہ واردات" ہی کافی ہے۔  اس سلسلہ میں چند باتیں بہت اہم ہیں :  1۔ پہلی بات تو یہ ہے usual suspect  بننا کسی حد تک ناانصافی تو ضرور ہے لیکن یہ مرحلہ بلاوجہ نہیں آتا۔ اس میں ماضی کی کارگزاری کا خاصا عمل دخل ہوتا  ہے۔  2۔ یہاں ایک اور فیکٹر بہت اہم ہے کہ اس طرح کی صورتحال میں بالعموم ایک تیسرا فریق بھی شامل ہو جاتا ہے جو فریقین کے طریقہ واردات کو اپنا کر اپنا الو سیدھا کرتا ہے ۔ کراچی میں ہم نے دیکھا کہ انڈر ورلڈ کا پورا اسٹرکچر اسی بوری بند لاشوں کے چکر میں کھڑا ہو گیا۔  بلوچستان میں بیرونی ایجنسیوں نے بھی مسخ شدہ لاشوں کا پورا ایک نظام وضع کر لیا۔ بلکہ بعض کیسز میں تو مقامی افراد نے بھی ایک دوسرے کے قضیے نمٹانے کے لیے یہ آپشن جم کر استعمال کی۔  گویا اب اصل فریق کچھ کرے یا نہ کرےاس  کا "روزنامچہ" برابر جاری رہتا ہے۔  3۔  یہ صورتحال جامد نہیں رہتی بلکہ رفتہ رفتہ ابتری کی جانب سرکتی رہتی ہے۔  اگلے مرحلے میں چپقلش اور افراتفری بڑھنے لگتی ہے اور پھر تصادم کی نوبت آ جاتی ہے۔  یا ریاست کے خلاف کاروائی شروع ہو جاتی ہے اور یا پھر ریاست کاروائی شروع کر دیتی ہے۔  ہر دو صورت میں خون خرابہ ہوتا ہے اور اس مرحلے کا سب سے اندوہناک پہلو یہ ہے کہ سب سے زیادہ نقصان عام آدمی کا ہوتا ہے، جانی بھی اور مالی بھی۔   پاکستان پچھلے چالیس سال میں بالعموم اور گزشتہ 12 سال میں بالخصوص اس صورتحال سے بارہا دوچار ہؤا۔  حالات کا جبر ایسا رہا کہ سیکیورٹی فورسز کو اپنی ہی سرحدوں کے اندر فوجی آپریشن کرنا پڑے، جس سے جہاں امن و امان میں غیر معمولی بہتری آئی ، وہاں چند نئے مسائل نے بھی جنم لیا۔  ان میں بے گھر ہونے والے افراد کی بحالی اور لوگوں کی املاک کو پہنچنے والے نقصانات کا ازالہ  چند بڑے اور گمبھیر مسائل ہیں۔   کرنے کا کام یہ ہے کہ ان مسائل کے حل کی جانب ٹھوس اقدامات کی صورت بڑھا جائے۔ لیکن اس وقت خدشہ یہ پیدا ہو رہا ہے کہ کہیں ان مسائل کے چکر میں کوئی تصادم نہ ہو جائے۔  خدانخواستہ ایسا ہوتا ہے تو مسائل تو وہیں کے وہیں رہ جائیں گے اور نئی پیچیدگیاں الگ سے پیدا ہو جائیں گی۔  پچھلے چند روز میں فاٹا میں چند واقعات ایسے ہوئے ہیں جو سیکیورٹی فورسز اور پی ٹی ایم کو اسی Usual Suspects والی پوزیشن میں دھکیل سکتے ہیں۔  پاکستان اور پاکستانی اب مزید کسی نقصان کے متحمل نہیں ہو سکتے۔   حالات کی نزاکت کو دیکھتے ہوئے "جرگہ پاکستان " کا ڈول ڈالا  گیا ہے تاکہ عوام کو اپنی بات کہنے کا موقع مل سکے۔  مسائل کا فوری حل اہم ہے۔ لیکن اس کے لیے کسی قسم کا تصادم نہ تو کوئی حل ہے اور نہ ہی اس کی اجازت دی جا سکتی ہے۔ ۔ یہی بات بار بار سب کو بتانی ہے تاکہ فوکس معاملات کی بہتری پر رہے نہ کہ سیاست اور پوائینٹ اسکورنگ پر جس کا فائدہ لامحالہ کوئی تیسرا اٹھا لے۔  "جرگہ پاکستان " محض ایک پلیٹ فارم ہے ، ایک ایسا فورم جہاں سے "سنبھل کر سنبھال کر"  کی صدا مسلسل بلند ہوتی رہے ۔  اس کی روح  یہ ہے کہ ہمیں اپنے مسائل کا حل تلاش کرنا ہے  ۔۔۔۔ نئے اور پیچیدہ تر مسائل کا شکار نہیں بننا۔

##############################
https://web.facebook.com/asim.allahbakhsh/posts/2060145887355414
جو محترم دوست صبح و شام اپنی توانائیاں ہم جیسے افتادگان خاک کو یہ باور کروانے میں صرف کیا کرتے ہیں کہ پاکستان کے حوالے سے کچھ بھی درست نہیں ، پھر وہ مطالعہ پاکستان، غلط تاریخ، نظریہ پاکستان، غیرت بریگیڈ  وغیرہ جیسے  الفاظ بطور "طنزِ مسلسل" استعمال کرنا نہیں بھولتے تاکہ قوم کو مستقل طور پر کنفیوز اور منتشر رکھنے کے ساتھ ساتھ پاکستان کے حوالے سے ایک عجیب سے احساس جرم کا شکار بنا دیا جائے، وہ پلوامہ حملے کے بعد بھارتی میڈیا، نشریاتی اداروں یہاں تک کہ کھیلوں کی تنظیموں اور ویب سائٹس کا رویہ دیکھ لیں اور اسے ذہن نشین کر لیں تاکہ وہ آئندہ بصیرت کے موتی رولنے سے قبل کم از کم ایک بار اپنے گریبان میں جھانک کر دیکھ لیں۔  ویسے تو اس بار بھی یہ دوست بھارت سے پہلے ہی پاکستان پر چڑھ دوڑے تھے ، تاہم اس بار ان کے ساتھ کچھ ہاتھ  ہو گیا۔ نہ خودکش حملہ آور پاکستانی نکلا اور نہ ہی اس کا دھماکہ خیز مواد۔ نہ ہی اس کے بارڈر پار روابط نکالے جا سکے۔ حد تو یہ ہے کہ عالمی دنیا نے بھی  بھارتی پوزیشن کو در خور اعتناء نہیں جانا اور اپنا ردعمل  محض بھارت کی اشک  شوئی تک محدود رکھا۔  ان دوستوں کو اب صرف بھارت سے شکوہ ہونا چاہیے جس نے (ایک مرتبہ پھر) ان کے پلے کچھ نہیں چھوڑا  !

##############################
https://web.facebook.com/asim.allahbakhsh/posts/2056289701074366
جمعہ مبارک   !  ⁦❤️⁩

##############################
https://web.facebook.com/asim.allahbakhsh/posts/2055096917860311
پی ایس ایل کی افتتاحی تقریب انتہائی اسٹریٹیجک اہمیت کی حامل تھی۔ اس شو کا واحد مقصد پی ایس ایل کو  کسی بھی قیمت پر نظرِ بد سے بچانا تھا  !!!

##############################
https://web.facebook.com/asim.allahbakhsh/posts/2050501404986529
وزیراعظم عمران خانصاحب مبارکباد کے مستحق ہیں کہ نواز شریف اور زرداری کی لوٹی ہوئی رقم  وصول کرنے کا کام پورے شد و مد سے شروع ہو چکا ہے ۔ تاہم  ۔۔۔  کیا ہی اچھا ہوتا وہ پہلے بتا دیتے کہ مبینہ طور پر لوٹی گئی یہ تمام رقم وہ عوام کی جیبوں سے نکلوائیں گے ۔  عوام کے ساتھ بھی خوب ہوئی  ۔۔۔۔  چور چور کا نعرہ نواز شریف کے لیے لگاتے رہے اور مالِ مسروقہ ان کی جیبوں سے برآمد ہو رہا ہے   !

##############################
https://web.facebook.com/asim.allahbakhsh/posts/2044316962271640
مسئلہ منظور پشتین کا نہیں۔  سوال یہ ہے کہ جن مسائل کی بات وہ کر رہا ہے ان کا زمینی حقائق سے تعلق ہے کہ نہیں۔  اگر ہے تو پھر منظور سے پہلے ریاست نے ان کی طرف توجہ کیوں نہ دی ۔۔۔  ؟   یہ بھی درست ہو گا کہ بہت سی قوتیں انتشار پھیلانے کے لیے عوامی ہمدردی کے ایشوز کو سہارا بناتی ہیں  ۔۔۔۔ لیکن یہ بھی تو اتنا ہی صحیح ہے کہ ایشوز ہوتے ہیں تو ان کو استعمال کیا جاتا ہے  ۔۔۔ وہ بھی ایسے ایشوز جن کے حوالے سے داد رسی کی امید عوام میں دم توڑ رہی ہوتی ہے ۔ پھر ایسے میں جو مشکلات کے حل کا نعرہ لگاتا ہے لوگ اسی کو مسیحا مان لیتے ہیں ۔ عوام سیدھے سادے ہوتے ہیں ۔۔۔ وہ لمبے جمع خرچ میں نہیں پڑتے کہ کون کیوں یہ سب کر رہا ہے۔ ان کے لیے تو بس یہی کافی ہے کہ کوئی تو ہے جو ان کی بات کر رہا ہے ۔ پھر خود ریاست اس بندے کو مزید مضبوط بنا دیتی ہے جب اس کے کہنے پر وو کام کیے جاتے ہیں جن کی جانب اب تک کوئی توجہ نہیں ہوتی۔ اس سب کے بعد جب کہا جائے کہ یہ شخص ٹھیک نہیں تو یہ عوام کو مزید کنفیوز کرنے کا باعث بن جاتا ہے۔  وہ سوچنے لگتے ہیں کہ جو شخص ہمارے لیے بول رہا ہے اور جس کے کہنے سے ہماری روز مرہ زندگی میں آسانی کی رمق پیدا ہوئی ہے وہ ملک دشمن کیونکر ہو سکتا ہے ؟  کیا ریاست کو اس بابت کچھ غلط فہمی ہوئی یا پھر اس کی وجہ یہ ہے کہ چونکہ وہ ہمارے لیے جدوجہد کر رہا ہے اس لیے اسے دھتکارا جا رہا ہے ۔ یہ نہایت خطرناک مرحلہ ہوتا ہے کیونکہ یہاں سے عصبیت جنم لیتی ہے۔  اور یہ عصبیت ان قوتوں کے لیے بہت کارآمد ہے جو تفریق کو اپنا آلہ کار بنا کر داخلی استحکام کو کھوکھلا کرنا چاہتے ہیں۔  یہ پہلی مرتبہ نہیں ہے کہ ریاست نے تساہل اور بڑی حد تک ناہلی کا مظاہرہ کیا۔  ٹی ٹی پی کی دفعہ بھی کچھ ایسا ہی ہؤا تھا۔ وہ اسلام کا نعرہ لگا رہے تھے اور اسلامی جمہوریہ نظریں چراتی پھر رہی تھی۔ یہاں تک کہ عوام کی ایک خاطرخواہ تعداد کو ایسا گمان ہونے لگا گویا معاملہ ریاست بمقابلہ "مجاہدین اسلام" کا ہے۔  اس تاثر نے ہمدردی کی ایک ایسی لہر ہیدا کی جس کا نتیجہ سہولت کاروں اور "سلیپر سیلز" کی ایک بڑی تعداد کی صورت سامنے آیا اور یہ مسئلہ آج بھی پوری طرح سے حل نہیں ہو سکا۔  حالانکہ ریاست کو کیا کرنا تھا ۔۔۔۔ صرف اتنا کہ نعرہ لگانے والوں سے ان کا ایجنڈہ چھین لیا جاتا۔  ریاست خود عوام کو یقین دلاتی کہ اسلام کی سب سے بڑی محافظ تو وہ خود ہے۔  لیکن اس کے بجائے  "Enlightened Moderation" جیسے لایعنی ڈھول کو پیٹنا شروع کر دیا گیا۔   یہ بات سمجھ سے بالا ہے کہ ہماری انٹیلی جنس ایجنسیاں عوام میں فروغ  پاتے ٹرینڈز سے اس قدر بے خبر کیوں رہ جاتی ہیں جن کے درست علم کے نتیجے میں ممکنہ عواقب کی پہلے سے پیش بندی کی جاسکے ۔  جہاں ایک ٹانکہ کافی ہو رفو گری کو وہاں پورا کپڑا ادھیڑ کر بنانا کیا لازم ہے  ؟ اور پھر اس ادھیڑ بن کے بعد لاکھ کوشش کر لیں،  کپڑا پہلے جیسا نہیں رہتا۔ اس پر جا بجا  بدنما داغ  ابھر آتے ہیں، جو کئی برساتوں کے بعد بھی دھلنے کے بجائے اور بد رنگ ہو جاتے ہیں۔    پی ٹی ایم کا بھی یہی قصہ ہے۔  کیا ارباب بست و کشاد اس بات سے لاعلم تھے کہ عوام کو چیک پوسٹوں پر کس قدر تحقیر اور اذیت کا سامنا کرنا پڑتا ہے  ؟ وہ جو گھروں کے مالک تھے اور اپنے ہی وطن میں مہاجر بن کر رہ گئے ان کی آبادکاری پر بھی توجہ دینا پہلی ترجیح ہونا چاہیے  ؟  کیا یہ بات کسی سے ڈھکی چھپی ہے کہ فوجی آپریشنز کے نتیجے میں بالائے اہداف بھی بہت تباہی ہوتی ہے۔ یہ عین حقیقت ہے کہ ایسا دانستہ طور نہیں ہوتا، لیکن بہرحال یہ ایک نہایت تکلیف دہ صورتحال ہوتی ہے۔ اسی لیے روایت یہ ہے کہ شکوہ  کو شکایت اور شکایت کو احتجاج میں بدلنے سے پہلے ہی سول انتظامیہ کو کنٹرول حوالے کر دیا جائے۔ فوج بیک اپ کے لیے موجود ہو لیکن سامنے سول سیٹ اپ رہے۔ اس طرح ایک تو فوج پر روز مرہ معاملات کا غیر ضروری پریشر نہیں پڑتا اور دوسرا یہ کہ عوام کا غم و غصہ سول انتظامیہ کے اکاروں کے ساتھ بحث و تکرار  کی صورت نکلتا رہتا ہے۔ مسائل جمع نہیں ہوتے اور نہ ہی ان کے حوالے جزبات برانگیختہ ہونے کی نوبت آتی ہے۔  اتنی ذرا سی حکمت سے سب سے بڑا فائدہ یہ ہوتا ہے کہ کوئی تخریبی ایجنڈہ سادہ لوح عوام کی مجبوریوں کے کاندھے پر بلند نہیں کیا جا سکتا۔   پاکستان کے حوالہ سے ایک بات یاد رہنی چاہیے کہ پاکستان کے دشمنوں کا طریقہ واردات ہمیشہ ایک رہے گا۔  ماضی میں بھی یہی تھا، اب بھی ایسا ہی ہے اور آئندہ بھی یہی ہو گا۔  یعنی پاکستان کی بنیاد ، "دو قومی نظریہ" پر حملہ ۔  مسلمان عقیدے کی بنیاد پر ایک قوم ہیں  ۔۔۔۔ علاقائی یا لسانی معاملات اس کے بعد آتے ہیں۔  بس اسی بات کو جھٹلانے کے لیے پاکستان میں علاقائی اور لسانی بنیاد پر انتشار اور خونریزی کی راہ ہموار کی جاتی ہے۔ اس میں دوسرا حملہ فرقہ واریت کی صورت ہوتا ہے۔  اس کے علاوہ کوئی تیسرا طریقہ آپ کو کبھی نظر نہیں آئے گا۔  اس سب کے باوجود ریاست ہمیشہ ایک قدم پیچھے نظر آتی ہے اور بروقت اقدامات کے بجائے ہمیشہ ان کی پچ پر کھیلتی ہے جو اسے کمزور کرنا چاہتے ہیں۔  حکومت اور اس کے اداروں کو اس حوالہ سے اپنی صلاحیت کو بہتر بنانا ہو گا۔  ریاست کو Reactive کے بجائے  Proactive Approach  سے کام لینا ہو گا۔ اس کے لیے زمینی حقائق سے آگاہی اور عوام کے مفاد اور ان کو درپیش مشکلات کا بھرپور ادراک بہت اہم ہے۔ اگر آپ اپنی بنیادی ذمہ داریوں سے پہلو تہی کریں گے یا اپنی جیو اسٹریٹیجک صورتحال کی سنگینی سے لا تعلق رہیں گے تو اس رویے کے نتیجے میں پیدا ہونے والے خلا کو ٹی ٹی پی، پی ٹی ایم  اور بی ایل اے وغیرہ پور کریں گے۔  ریاست کو ایک کنستر پانی سے بجھ جانے والی آگ کے لیے کئی ٹینکر پانی استعمال کرنا پڑے گا اور آگ پھر سلگتی رہے گی۔

##############################
https://web.facebook.com/asim.allahbakhsh/posts/2034384516598218
تحریک انصاف کے دوست "تبدیلی" کے نقیب تو تھے مگر گمان ہوتا ہے کہ وہ تبدیلی کو محسوس نہ کر سکے ۔  خانصاحب نے اپنے وعدے کے مطابق یہ عمل اعلی ترین سطح سے شروع کیا اور حکومت میں آتے ہی وہ خود بدل گئے۔۔۔۔  !!!     جبکہ تحریک انصاف کے حامی بیچارے اب تک انہیں پرانا کپتان سمجھ کر کبھی ایک وعدہ یاد دلا رہے ہیں اور کبھی دوسرا۔   سانحہ ساہیوال پر بھی یہی عالم  ہے۔  اب نیا کپتان ہے اور نئے لارے۔  پہلے عوام ٹرک کی بتی کے پیچھے تھے  ۔۔۔ اب ہوائی جہاز کی بتی کے پیچھے  ۔۔۔ میں ذرا چین سے ہو آؤں  ۔۔۔۔ ذرا ترکی سے ،  بس قطر سے   ۔۔۔۔    اور عوام دم سادھے دیکھتے رہتے ہیں کہ بس اب ہوا کہ تب ہؤا  ۔۔۔۔  لیکن اب تک کی صورتحال تو یہ کہ سب ہؤا پر وہ نہ ہؤا۔   جی جی   ۔۔۔۔ بالکل درست فرماتے ہیں آپ  ۔۔۔۔ کپتان کو اور وقت ملنا چاہیے  ۔۔۔۔ اور کیوں، پورے پانچ سال   ۔۔۔۔ تاکہ بالآخر آپ  بھی بدل سکیں اور پر امید رہنے کے بجائے پر سکون ہو کر اپنے کام دھندے پر توجہ کریں۔ کپتان کو آپ نے جہاں پہنچانا تھا پہنچا دیا  ۔۔۔ اب تو کپتان پر ہے وہ آپ اور ہم کو کہاں پہنچاتے ہیں  ۔۔۔۔  رہے نام اللہ کا   !

##############################
https://web.facebook.com/asim.allahbakhsh/posts/2023462551023748
ٹریفک حادثات کی نذر ہو جانے والے افراد کی تعداد دہشت گردی کا لقمہ بن جانے والوں سے کہیں زیادہ ہے ۔ اس "قاتل" نے بھی بہت گھر اجاڑے ، کتنوں کو معذور کر دیا اور کتنی زندگیاں بہار کے موسم میں پت جھڑ کا شکار ہو گئیں۔  سچ تو یہ ہے کہ ٹریفک حادثات بھی کسی سانحہ ساہیوال سے کم نہیں۔ ایک شخص کی بس ایک لمحے کی عجلت،  غفلت یا غیر ذمہ دارانہ رویہ کتنے بڑے المیے کو جنم دے سکتا ہے یہ ہم آئے روز پرنٹ اور الیکٹرانک میڈیا پر پڑھتے اور دیکھتے ہیں۔  لیکن تعجب کی بات یہ ہے کہ اس کے متعلق ہم اس تشویش یا بے چینی کا اظہار نہیں کرتے جو ہم کسی دہشت گردی کے واقعہ پر کرتے ہیں ۔ دراں حالیکہ میں اور آپ روزانہ کی بنیاد پر دہشت گردی کی نسبت کسی ٹریفک حادثہ کے بہت زیادہ قریب ہوتے ہیں ۔  ابھی دیکھیے  ۔۔۔۔ بلوچستان میں بس اور ٹرک میں تصادم کے نتیجے میں آگ بھڑک اٹھی جس میں جل کر 27 افراد ہلاک ہوگئے۔  کتنا بڑا جانی نقصان ہے،  لیکن ہمارے ہاں یہ خبر بس کسی بھی دوسری خبر کی طرح نشر ہوئی اور اسی طرح سنی گئی۔ حالانکہ یہ اپنے اندر ایک بہت بڑا سانحہ ہے جو رونما ہؤا۔  اتنے بڑے نقصان نے ایک مرتبہ پھر اس حقیقت کو واضح کر دیا کہ ایسے کسی بھی حادثہ کی صورت ہمارا مدد اور طبی امداد کا انفرا اسٹرکچر کتنا کمزور ہے۔  کتنی جانیں جو بچائی جا سکتی ہیں محض اس وجہ سے ضائع ہو جاتی ہیں۔  عوام اور حکومت کو ٹریفک حادثات اور ریسکیو سروسز کے متعلق اور حساس اور فعال ہونے کی ضرورت ہے تاکہ قیمتی جانوں کا تحفظ  یقینی بنایا جا سکے اور یوں ان سے منسلک خاندانوں کا مستقبل تاریک ہونے سے بچ جائے۔  اللہ تعالی لسبیلہ حادثہ کے مرحومین کی مغفرت فرمائیں ۔۔۔۔  آمین۔

##############################
https://web.facebook.com/asim.allahbakhsh/posts/2019557504747586
ماڈل ٹاؤن کا واقعہ اس لیے حکمرانوں کے گلے پڑا کیونکہ انہوں نے مرتکب افراد کے خلاف کاروائی کے بجائے انہیں بچانا شروع کر دیا۔ یہی کام موجودہ حکومت کر رہی ہے۔   اہلکاروں کی گرفتاری کی مثال مت دیجیے گا۔ یہ صرف حفاظتی تحویل ہوتی ہے عوامی غیض و غضب سے بچانے کے لیے۔  ماڈل ٹاؤن میں بھی یہی ہؤا۔ جس طرح وفاقی و صوبائی وزراء اس ایکشن کا دفاع کر رہے ہیں اسے  نرم سے نرم الفاظ میں بھی شرمناک  کہا جائے گا۔ فرمایا وہ خواتین اور بچوں کو ڈھال بنا رہے تھے  ۔۔۔  تو آپ اس ڈھال کو انہی کے خلاف استعمال کرتے اور بھاری نفری کی مدد سے انہیں کہیں بھی گھیر کر گرفتار کر لیتے۔ وہ ایک پرانی کھٹارا سی گاڑی پر تھے کہاں بھاگ جانا تھا انہوں نے  ؟؟؟   حکومت نے بظاہر اپنا فیصلہ کر لیا یے    ۔۔۔  وہ اہلکاروں کو بچائے گی اور عوام کی آنکھوں میں تفتیش، جے آئی ٹی اور نوٹس لینے کی دھول جھونکے گی۔  اور یہ سب بھرپور نیک نیتی اور پوری ایمانداری سے ہو گا۔  بس یہی ایک تبدیلی ہو گی اس روٹین کی واردات میں۔

##############################
https://web.facebook.com/asim.allahbakhsh/posts/2018155181554485
ساہیوال میں جو المناک سانحہ رونما ہؤا اس پر سب کا دل گرفتہ ہونا ایک فطری امر ہے۔ جن حالات میں یہ سب ہؤا اور جو تفصیلات سامنے آ رہی ہیں، اس سے کوفت اور بڑھ رہی ہے ۔ سب  لوگ اس بات کا تقاضا کر رہے ہیں کہ اس بہیمانہ قتل کے مرتکب افراد کو فی الفور  انصاف کے کٹہرے میں لایا  جائے ۔  یہ مطالبہ اس لیے بھی زور پکڑ رہا ہے کہ مبینہ قاتل سرکاری اہلکار ہیں اور موقع پر موجود تھے۔   تاہم یہ بات بھی اپنی جگہ سچ ہے کہ گولیاں چلانے والوں میں نہ تو عمران خان شامل تھے اور نہ عثمان بزدار ۔ انہیں برا بھلا کہنے کا فائدہ  ؟  حکومت سے فوری ایکشن کا مطالبہ درست ہے ، لیکن یہ واقعہ آج ہی ہؤا  ۔۔۔۔  حکومت کو کچھ کرنے کی مہلت تو دینا چاہیے۔ کم از کم آج شام تک  ۔۔۔  اور کچھ نہیں تو سرکاری مؤقف ہی سامنے آ سکے۔ اس سے پہلے ہی اس قدر شدید مایوسی کا اظہار  ۔۔۔ چہ معنی  ؟ اگر حکومت کچھ نہیں کرتی یا لیت و لعل سے کام لیتی ہے پھر یہ باتیں بر محل ہوں گی  ۔  فی الوقت یک زبان ہو کر صرف اس بات کا مطالبہ ہونا چاہیے کہ مجرموں کے خلاف فوری اور بھرپور کاروائی کی جائے۔

##############################
https://web.facebook.com/asim.allahbakhsh/posts/2122648561105146
میری نظر میں 4 اپریل کا اہم ترین سبق یہ ہے کہ اگر آپ حقیقی لیڈر کو بزور طاقت منظر سے ہٹا دیں گے تو اس کا دوہرا نقصان ہوگا۔  ایک تو صف اول کا سیاستدان ختم ہو جائے گا،  اور  دوسرا یہ کہ ملک و قوم کو اس کے نام پر  تا دیر ادنی تر  گدی نشینوں کو برداشت کرنا پڑے گا  ۔۔۔۔   !

##############################
https://web.facebook.com/asim.allahbakhsh/posts/2102866566416679
بظاہر ہمارا ایک بڑا مسئلہ یہ ہے کہ عمومی طور پر ہمارا فہم اسلام تاریخی ہے ، کتابی نہیں۔  "تاریخی" سے مراد پیغمبر اسلام ﷺ کی وفات کے بعد رونما ہونے والے وہ واقعات ہیں جن کے نتیجے میں اسلامی فکر اور مسلمانوں کی نفسیات پر گہرے نقوش مرتب ہوئے۔  اس میں بھی بڑا حصہ سیاسی و عسکری رجحانات سے عبارت ہے۔  کتاب و سنت اپنہ جگہ موجود تو رہے لیکن ان کی حیثیت یا تو علامتی ہو کر رہ گئی اور یا پھر کسی ماسوا کی تشریح کی محتاج۔  خدا اور رسول تو سب کے سنجھے ہیں لیکن تشریح کرنے والے تک بات آتے آتے یہ اتفاق باقی نہیں رہتا اور یوں تقسیم در تقسیم اور پھر اس تقسیم کو تقدس کا رنگ دینے کے لیے اس کی مذہبی تشریحات، مخالف کے لیے کفر کے فتاوی،  اور تقسیم کو برقرار رکھنے کے لیے مارو یا مر جاؤ کے نظریات کا بھرپور پرچار گویا سونے پر سہاگہ ثابت ہؤا۔   مخالفین تو اسلام پر تشدد پسند ہونے کا الزام لگاتے ہی تھے لیکن اس الزام کو حقیقت کا رنگ بہرحال مسلمانوں کی باہمی چپقلش نے دیا۔  پھر یہ بھی ہؤا کہ حقیقی یا مبینہ دین مخالف آوازوں کو دعوت کا میدان سمجھنے کے بجائے میدان حرب سمجھ کر ان سے معاملہ کرنے کا رجحان پیدا ہؤا۔  اس رویہ کی تحسین نے اسے مسلمانوں کی نفسیات میں مزید راسخ کر دیا۔  اس سب میں ہم یہ بھول گئے کہ دین کا ماخذ خدا کی کتاب اور اس کے رسولﷺ کی حیات طیبہ ہے۔  شاید ہم نے خال ہی کبھی غور کیا ہو کہ انسایت کی ہدایت کے لیے بھیجے گئے اپنے آخری نبی کو اللہ تعالی نے کیوں بار بار کہا  "فاصبر"  صبر کیجیے ۔۔۔۔ صبر کیجیے ان کی دل جلا دینے والی باتوں پر ، ان کی زیادتیوں پر ان کے الزامات پر۔ کیوں کہا کہ آپ ان کے پیچھے کیا (ان کی گمراہی کے ملال میں) خود کو ہلاک کر لیں گے ؟ یہ سب اس لیے کہ رسول خدا کو بھی ایسے ہی لوگوں کا سامنا تھا جو خدا پر اعتراض کرتے تھے اس کے احکامات ماننے سے منکر تھے ،  جنت دوزخ کا ٹھٹھا اڑاتے تھے۔ لیکن آپ کے سامنے پورا قرآن ہے  ۔۔۔ کہیں یہ ہے کہ کوئی ایسا کرے تو آپ اٹھکر اسے قتل کر دیں  ؟ اگر ہے  تو یہ کہ جہاں ایسا کام ہو رہا ہے ہو ، ایسی گفتگو جاری ہو آپ وہاں سے اٹھ جائیں اور وہاں مت لوٹیں جب تک اس قسم کی حرکت جاری رہے۔  دینی حمیت کا بوجھ دوسرے کی جان سے بہت پہلے اپنی جان پر اٹھانا ہوتا ہے۔  خدا کی راہ کی مزدوری کا یہی چلن ہے اور تمام انبیاء کی یہی سنت چلی آتی ہے۔ انہوں نے لوگوں کی کڑوی کسیلی باتیں سنیں، تشدد اور جلاوطنی کا سامنا کیا  ۔۔۔۔ کس  لیے ؟ وہ تو لوگوں کی خیرخواہی کر رہے تھے ۔۔۔۔ ان سے کوئی صلہ تو نہیں مانگ رہے تھے۔ یہ سب اس لیے کہ وہ اللہ تعالی کے اپنے بندوں سے کیے گئے اس وعدے کو پورا کر رہے تھے کہ "تمھارے پاس میری ہدایت آتی رہے گی" ۔  خدا کے دین کی حمیت خدا کے طے کردہ اصولوں سے آگے نہیں بڑھ سکتی ، ورنہ تمام تر اخلاص کے باوجود وہ بھلائی کے بجائے نقصان کا سامان بننے لگتی ہے۔  نبی کریم ﷺ کی زندگی دیکھیے۔  انہوں نے اپنے بد ترین مخالفین کو کبھی پلٹ کر جواب نہیں دیا۔ طائف سے واپسی پر جب انہیں کہا گیا کہ کیا طائف والوں کو تباہ کر دیا جائے تو انہوں نے ایسا کرنے سے منع فرما دیا۔ جن لوگوں نے ان پر جنگیں مسلط کیں، شعب ابی طالب میں ان کا معاشی و سماجی مقاطعہ کیا انہیں فتح مکہ کے روز معاف فرما دیا۔ اس روز جبکہ روایت اور اختیار کے تمام پلڑے ان کے حق میں جھکے ہوئے تھے۔  فتح مکہ تو بعد کا واقعہ ہے ۔۔۔۔۔ آپ یہ دیکھ لیجیے کہ جس رات   قریش آپ کے قتل کرنے کا ارادہ کر چکے تھے آپ نے حضرت علی کرم اللہ وجہہ کو کیوں اپنے بستر پر سلایا  ۔۔۔۔ تاکہ وہ مکہ والوں کی امانتوں کی بحافظت واپسی کو یقینی بنا سکیں۔  کیا ان کے پاس کافی جواز نہیں تھا کہ وہ اپنے قتل کے منصوبہ سازوں کا مال ضبط کر لیتے یا اسے چھوڑ کر صرف اپنی جان بچانے کا سوچتے  ؟ ہم اگر کتاب و سنت سے اپنے دین کی بنیادیں اٹھاتے تو ہمیں یہ معلوم ہوتا کہ خدا کے ہاں کبھی بھی آئمہ کفر کی کوئی اہمیت نہیں رہی۔ اس کے انبیاء اپنے کردار، اخلاق اور بردباری سے عامتہ الناس کے دلوں میں گھر کر لیتے ہیں ۔ سرداروں کی سرداری انہی عوام کے دم سے ہوتی ہے، جب آپ انہیں متاثر کر لیتے ہیں تو سب سرداریاں خود ہی ڈھے جاتی ہیں۔  یہی فرعون کے ساتھ ہؤا اور پھر یہی قریش کے سرداروں کا مقدر بنا۔ عوام کے دلوں تک رسائی صرف ان کی غم خواری سے حاصل ہو سکتی ہے۔  بہاولپور کا واقعہ اور ایسا کوئی بھی دیگر واقعہ ہمیں یہ سبق دیتا ہے کہ ہم کسی بھی صورت محض عقائد کے فرق یا اختلاف پر کسی پر ہاتھ نہ اٹھائیں، چہ جائیکہ کسی کی جان ہی لے لیں۔  اللہ تعالٰی نے تو اپنے نبی ﷺ کو بھی کہا  کہ ہم نے آپ کو ان پر داروغہ بنا کر نہیں بھیجا  ۔۔۔ تو مجھے یا کسی اور کو یہ ٹھیکہ کس نے دیا کہ ہم اسلام کے نام پر لوگوں کی جانوں کو خود پر ارزاں کر لیں ؟  مقتول استاد صاحب کے متعلق اب یہ بات اب سامنے آ چکی کہ وہ ویسے نہیں تھے جیسا کہ قاتل نے ان پر الزام لگایا، لیکن بالفرض محال، اگر وہ ایک سو ایک فیصد بھی ویسے ہی ہوتے تب بھی یہ قتل اتنا ہی بے جواز، گھناؤنا اور غلط ہوتا جتنا کہ اب ہے۔ کسی کی انفرادی یا گروہی فیصلہ سازی، نظم اجتماعی کا متبادل نہیں بن سکتی خواہ مبینہ مقصد کتنا بھی ارفع کیوں نہ ہو۔    جسے اسلام کا درد ہے اس کے سامنے بس ایک ہی آپشن ہے، وہ اپنے نبیﷺ کا راستہ اپنائے۔ دیگر سب معاملات بشمول سزا و جزا اللہ تعالی کے ذمہ ہیں اور اللہ پر ایمان کا یہ اہم ترین حصہ ہے کہ وہ نہ صرف اپنا کام بخوبی کرتا ہے بلکہ یہ بھی کہ وہ اس میں کسی اور کی مداخلت ہرگز پسند نہیں کرتا۔

##############################
https://web.facebook.com/asim.allahbakhsh/posts/2094999170536752
سانحۂ کرائسٹ چرچ، نیوزی لینڈ۔

##############################
https://web.facebook.com/asim.allahbakhsh/posts/2085963321440337
عالمی دن سمیت سب کچھ خواتین کا ہی ہے بھائی ۔ آدم بیچارہ تو روز اول سے دھکے ہی کھا رہا ہے۔  پہلے فرشتوں نے اعتراض اٹھا دیا ، پھر شیطان کی باری آئی تو اس نے بزتی خراب کی بھی اور کروا بھی دی  ۔۔۔۔ جنت سے الگ نکالا گیا  ۔۔۔۔۔ اور تو اور، جنات  کو بھی "آدم بو" ہی پریشان کرتی ہے  ۔۔۔۔ کبھی کہیں حوا کا نام پڑھا آپ نے   ؟؟؟  دنیا میں جو ہو رہا ابن آدم کے ساتھ وہ آپ سب کو معلوم ہی ہے  ۔۔۔۔  ماں کے قدموں تلے جنت اور بیگم کے قدموں تلے چپل کے بیچ پینڈولم کی طرح  جھولتا رہتا ہے تمام عمر۔  کوئی اس کا بھی دن منا لو کبھی ۔  بلکہ رہنے ہی دو  ۔۔۔۔ ایسے کا کدو دن منائے گا کوئی۔  خوامخواہ عادت خراب ہو جائے گی ۔۔۔۔   بس خواتین کو ہی عالمی دن مبارک  ۔۔۔۔  😕

##############################
https://web.facebook.com/asim.allahbakhsh/posts/2084727641563905
حکومت کا اصرار ہے کہ کالعدم تنظیموں کے خلاف حالیہ کریک ڈاؤن اور گرفتاریاں وہ محض نیشنل ایکشن پروگرام پر عملدرآمد کے لیے کر رہی ہے اور اس کی وجہ کوئی بیرونی دباؤ نہیں۔  میرا کہنا یہ ہے کہ اگر یہ سب بیرونی دباؤ پر بھی ہے تو اس سے کیا فرق پڑتا ہے۔ بلکہ ایک لحاظ سے تو یہ نادر موقع ہے کہ پاکستان دنیا کی توجہ کا فائدہ اٹھاتے ہوئے چند باتیں صاف کر لے۔  اس سلسلہ میں پلوامہ واقعہ کو ہی بنیاد بنانا چاہیے کیونکہ اسی کی آڑ میں بھارت نے تمام حدود پار کرتے ہوئے ایک انتہائی قدم اٹھایا۔   دنیا کو بتایا جائے کہ بندے ہم نے پکڑ لیے ۔ اب ثبوت لائیں تاکہ آگے بڑھا جا سکے۔ ان ثبوتوں کو روس، چین، امریکہ یا پھر اقوام متحدہ کے کسی بندوبست کے سامنے رکھا جائے اور وہ ان کے متعلق یا غیر متعلق ہونے پر مسلمہ بین لاقوامی اصولوں پر اپنی رائے دیں۔ اگر یہ ثبوت عمل درآمد کے کسی پیمانے پر پورے نہیں اترتے تو پھر دو باتوں کا جواب دیا جائے  ۔۔۔ اول یہ کہ بھارت نے کس بنیاد پر پاکستان کی فضائی حدود کو پامال کیا اور اس کی سرزمین پر بمباری کی  ۔۔۔۔ ؟ بھلے اس سے کوئی نقصان نہ ہؤا ہو لیکن فضائیہ کی جارحیت بجائے خود نہایت گمبھیر مسئلہ ہے۔  بھارت کو اس کا جواب دینا ہو گا۔  دوسرا یہ کہ اب ان افراد کو کیونکر زیر حراست رکھا جائے اور کس بنیاد پر۔  پاکستان لاکھ ان تنظیموں کو کالعدم قرار دیتا رہے ، بھارت ان کو کبھی کالعدم نہیں ہونے دے گا۔ تجربہ یہ بتاتا ہے کہ جب کبھی کوئی واقعہ ہو گا ، خواہ اصل ہو یا ٖFalse Flag Operation وہ فوراً پاکستان پر الزامات کی بارش کر دے گا یا جنگی جنون کو ہوا دینا شروع کر دے گا۔ اس کی بنیادی وجہ یہ ہے کہ کشمیر میں بھارت کی پوزیشن بہت خراب ہے اور اب اس کے پاس ایک ہی راستہ بچا ہے کہ وہ کسی نا کسی طور کشمیر میں جاری صورتحال کو نہ صرف دہشت گردی سے جوڑتا رہے بلکہ اس دہشت گردی کا مرکز پاکستان کو بتائے تاکہ دنیا کو یہ تاثر دیا جا سکے کہ  یہ کشمیریوں کی داخلی تحریک نہیں بلکہ پاکستان کی مسلط کردہ پراکسی وار ہے۔  آپ تنظیموں کو کالعدم کر دیں، ان کے سو فیصد لوگوں کو پابند سلاسل بھی کر دیں تو اگلی بات یہ ا جائے گی کہ یہ سب آئی ایس آئی  کے Rogue Elements کروا رہے ہیں  ۔۔۔ گویا پرنالہ وہیں کا وہیں رہے گا۔  اس لیے یہ بات کلیدی اہمیت کی حامل ہے کہ پاکستان دنیا کے سامنے یہ بات رکھے کہ  کسی بھی واقعہ کے ہنگام آگے بڑھنے کے اصول و ضوابط طے کیے جائیں۔  یہ نہیں کہ جھٹ الزام لگایا اور پٹ دھمکیاں شروع۔ کیا کسی بھی راست اقدام کے لیے اتنا جواز ہی کافی ہے کہ کوئی کسی تنظیم کا نام لے دے یا کوئی نامعلوم ذرائع اس کی ذمہ داری قبول کر لیں  ؟  یہ پاکستان کی سیکیورٹی کا مسئلہ ہے اور اس رویہ کو ٹھنڈے پیٹوں برداشت نہیں کیا جاسکتا۔ کسی کا الیکشن آ جائے تب یہ مسئلہ، اندرونی حالات کی سنگینی سے توجہ ہٹانا ہو تب یہ خطرہ ، مذاکرات سے راہ فرار اختیار کرنا ہو تب یہ سلسلہ  ۔۔۔ پاکستان تو ہر وقت کٹہرے میں ہی کھڑا رہے گا۔  اس لیے Rules of Verification and Engagement  طے ہونا لازم ہیں۔   پاکستان اپنی معیشت کے حوالے سے ایک فیصلہ کن دور سےگزر رہا ہے اور کسی بھی طور غیر یقینی صورتحال کا شکار ہونے یا شکار رہنے کا متحمل نہیں ہو سکتا۔  اس وقت یہ بات پاکستان کی سیکیورٹی و معیشت اور کشمیر میں جاری تحریک آزادی ، دونوں کے لیے ضروری ہے کہ ان دونوں کو  دہشت گردی سے جوڑنے کی بھارت کی ہر کوشش کو ناکام بنایا جائے۔  پاکستان کو چاہیے کہ اس معاملے میں بھارت کو کٹہرے میں لائے اور ثابت کرے کہ اصل مسئلہ بھارت کی بدنیتی ہے۔ بغیر کسی ٹھوس ثبوت وہ پاکستان اور کشمیریوں کو بدنام کر رہا ہے تاکہ وہاں اس کے اپنے گھناؤنے کردار پر پردہ پڑا رہے۔  نہ پاکستان مقبوضہ کشمیر میں ملوث ہے اور نہ ہی وہاں کی تحریک دہشت گردی سے جڑی ہے۔  پاکستان اگر ایسا کر پائے تو کشمیریوں کے حقِ خود ارادی کے لیے گزشتہ ستر برس میں یہ اس کی اہم ترین سفارتی اور اخلاقی مدد ہو گی۔

##############################
https://web.facebook.com/asim.allahbakhsh/posts/2076624299040906
مجھ سے مس ہو گیا. چھٹی والے دن سنوں گی.

##############################
https://web.facebook.com/asim.allahbakhsh/posts/2076483222388347
وزیر اعظم صاحب  ۔۔۔ آپ نے ونگ کمانڈر ابھی نندن کو رہا کرنے کا فیصلہ کیا، بالکل درست کیا اور درست فورم پر کیا  ۔۔۔۔ پارلیمنٹ کے مشترکہ اجلاس میں، ساری قومی قیادت کے سامنے ۔  پیغام چلا گیا کہ یہ ایک قومی فیصلہ ہے، اور جنگ و امن دونوں کے فیصلے میں  ہم متحد ہیں۔  تاہم  de escalation کا اصول یہ ہے کہ اگلا قدم آپ کے حریف نے اٹھانا ہوتا ہے۔  یہ جو آپ فون کے ساتھ جڑ کر بیٹھ گئے ہیں یہ مناسب نہیں۔ یہ فون نریندر مودی صاحب کو کرنا چاہیے، آپ کو نہیں۔  ہم ایسا کیا کر بیٹھے ہیں کہ بندہ بھی چھوڑیں اور فون بھی کریں۔  اور بندہ بھی وہ جو میزائلوں اور بموں سے لیس لڑاکا طیارہ چلا رہا  تھا اور اپنی دانست میں ہماری فضائیہ کو سزا دینے آ رہا اتھا۔ یہ کوئی چرواہا نہیں تھا جو بھول کر سرحد پار کر گیا ہو۔  آپ نے دیکھ ہی لیا ہو گا  جنگ یا اسٹریٹیجی perceptions کا کھیل ہے  ۔۔۔۔ یہاں  statesmanship اور appeasement  میں بہت معمولی فرق ہوتا ہے۔  بندہ چھوڑنے پر ہندوستانی میڈیا جو کر رہا ہے اس سے صرف نظر کیا جا سکتا ہے، لیکن یہ جو بار بار فون کرنے کی کوشش کا ذکر ہے اس کی تاویل کرنا مشکل ہو جائے گا  سر  !

##############################
https://web.facebook.com/asim.allahbakhsh/posts/2075241862512483
اب آگے کیا ہو سکتا ہے  ۔۔۔۔ ؟ اب آگے کیا  ۔۔۔۔  ؟ یہ آج کا ملین ڈالر ، بلکہ کئی بلین ڈالر مالیت کا سوال ہے۔  اس وقت اگر جنگ کسی صورت بھی سامنے آتی ہے، جس میں بری اور بحری افواج بھی شامل ہو جائیں تو کم سے کم دورانیہ کی لڑائی بھی دونوں اطراف اربوں ڈالر کا نقصان کر ڈالے گی۔ اسی لیے عام آدمی سے لے کر حکومتی سطح ، یہاں تک کہ دنیا بھر کے اہم دارالحکومت بھی اسی سوال کا جواب تلاش کر رہے ہیں۔  دراصل اس وقت اس سوال کے ہر جواب کا بہت حد تک انحصار اس بات پر ہے کہ بھارت کیا چاہتا ہے۔   بھارت نے ایک  initiative لیا جس سے وہ خاطرخواہ فائدہ اٹھانے میں ناکام رہا۔ الٹا یہ ہؤا کہ اس کے دو جنگی طیارے تباہ ہو گئے اور ایک پائلٹ کو پاکستان نے گرفتار کر لیا۔  کسی بھی زاویہ سے دیکھا جائے تو یہ اس کے لیے باعث خجالت ہے ۔ خاص کر اس تناظر میں یہ معاملہ اور بھی گمبھیر ہو جاتا ہے کہ وہ اپنی کسی بھی کاروائی بشمول بالاکوٹ پر مبینہ ہدف کی تباہی اور پاکستانی ایف سولہ جہاز گرانے کا کوئی ثبوت فراہم کرنے میں ناکام رہا ہے جبکہ پاکستان کی جوابی کاروائی کے تمام شواہد روز روشن کی طرح عیاں ہیں۔  اگر بات پہلے مودی صاحب کی انتخابی مہم کی تھی تو اب اس میں وہ احساس ہزیمت بھی شامل ہو گیا ہے جس کا شکار ان کی ائرفورس اس وقت ہو گی۔ گویا یہ مسئلہ اب الجھ گیا ہے۔ اب اس میں فورسز اور پھر عوام کے مورال کا عنصر بھی ایک براہ راست فیکٹر بن چکا ہے۔  انتخآبات کے حوالہ سے بھی مودی جی کے لیے مشکلات پیدا ہو سکتی ہیں۔  بی جے پی کے سینئیر رہنما اور ریاست کرناٹک کے سابق وزیر اعلی یدورپا صاحب پہلے ہی ریکارڈ پر ہیں کہ 26 فروری کی  "سرجیکل اسٹرائک" سے بی جے پی کرناٹک اسمبلی میں 22 مزید نشستیں جیت جانے کی پوزیشن میں آ گئی ہے۔ صرف چوبیس گھنٹے کے اندر یہ صورتحال قطعی مختلف رنگ اختیا کر چکی ہے۔ نریندر مودی صاحب جیسا سیاستدان جو اقتدار کے حصول کے لیے کسی بھی حد تک جانے کی شہرت رکھتا ہو وہ بھلا کیسے اس موقع پر سب بھول بھال کر صلح یا امن کی بات شروع کر دے گا۔  اس وقت بھارت کے سامنے ایک راستہ تو یہ ہے کہ وہ پاکستان کی کاروائی کے جواب میں ایک بڑی فوجی کاروائی کرے جس سے مودی جی اور بھارتی فوج پھر سے 26 فروری کی پوزیشن پر آجائیں۔  لیکن اس میں دو مشکلات ہیں  ۔۔۔۔ اول تو یہ کہ ایسا ہوگا تو پھر پاکستان بھی جواب دے گا اور اس میں یہ خطرہ بہرحال موجود رہے گا کہ یہ کاروائی بھی کہیں 27 فروری جیسے نتائج پیدا نہ کر دے۔ دوسرا یہ کہ اس مرتبہ کسی بھی عسکری کاروائی کے لیے سوائے انتقام کے کوئی اور عذر بھارت کے پاس اس وقت موجود نہیں۔  جو بزعم خود اخلاقی برتری اسے مبینہ اسٹرائک کے لیے حاصل تھی اور جن آرٹیکلز کے حوالے اس کے سیکرٹری خارجہ نے اس مقصد کے لیے پیش کیے وہ اب موجود نہیں۔  نہ ہی اب "نان ملٹری" حملہ ممکن ہے۔  اب تو یہ سیدھی سیدھی جنگی کاروائی ہے۔  اس صورتحال میں رسک اور بھی بڑھ جاتا ہے۔  بین الاقوامی سفارتی حمایت بھی کچھ مدہم پڑ سکتی ہے۔ بالخصوص اس تناظر میں کہ پاکستان ہر ممکن اس بات کو یقینی بنا رہا ہے کہ اس کی جانب سے عسکری سطح پر کوئی اشتعال انگیزی نہ ہو اور حکومت بھی مسلسل مذاکرات اور امن کی بات کر رہی ہے۔  اب بھارت کے سامنے دو آپشنز ہو سکتی ہیں   ۔۔۔۔ ایک تو یہ کہ کوئی سفارتی فیس سیونگ تلاش کی جائے اور اس کے ہنگام کوئی موقع آئے تو نئے سرے سے کسی کاروائی کا سوچا جائے یا پھر پاکستان پر سفارتی دباؤ کو بڑھانے کی کوشش ہی جاری رکھی جائے۔  بظاہر ایسا محسوس ہوتا ہے کہ بھارت نے اس جانب پیش قدمی کا آغاز کر دیا ہے۔  کل نئی دہلی میں پاکستان کے ڈپٹی ہائی کمشنر کو دفتر خارجہ طلب کیا گیا۔  ان سے زیر حراست پائلٹ کے ساتھ سلوک پر احتجاج کیا گیا اور اس کی فوری رہائی کا مطالبہ کیا گیا۔  ساتھ ہی پلوامہ حملے سے متعلق مبینہ شواہد پر مشتمل ایک "ڈوسئیر" ان کے حوالے کیا گیا۔  گویا بال اب پاکستان کے کورٹ میں ڈال دی گئی کہ وہ اس ڈوسئیر میں مذکورہ افراد کے خلاف فوری کاروائی کر کے اپنی نیک نیتی کا ثبوت دے۔  یہ ڈوسئیر بظاہر دیا تو پاکستان کو گیا ہے لیکن اس کے اصل مخاطب امریکہ ، برطانیہ اور فرانس وغیرہ ہیں۔ توقع یہ ہے کہ جو کچھ بھی اس پلندے میں ہے پاکستان پر دباؤ ڈلوایا جائے کہ اسے سچ مانتے ہوئے اس پر فوری کاروائی ہو۔ یہ اس اخلاقی "برتری" کو بحال کرنے کی کوشش ہے کہ پاکستان دراصل سرکاری سطح پر دہشتگردوں کا پشت پناہ ہے اور اس سے اس ضمن کسی تعاون کی امید عبث ہے۔  پہلے بھی اسی وجہ سے راست اقدام کرنا پڑا اور شاید اب بھی یہ راستہ کھلا رکھنا پڑے گا۔   اس کے علاوہ بھی ایک آپشن پر کام شروع ہو چکا،  مسعود اظہر کو اقوام متحدہ  سیکیورٹی کونسل سے دہشت گرد قرار دلوایا جائے۔  اب تک اس کوشش کی راہ میں عوامی جمہوریہ چین کا ویٹو حائل رہا ہے۔  اب پھر امریکہ، برطانیہ اور فرانس اس معاملے کو سیکیورٹی کونسل میں اٹھانے کا عندیہ دے رہے ہیں۔  اگر ایسا ہوتا ہے تو کیا اس بار چین اس کو ویٹو کرے گا یا نہیں اس کا انحصار چین سے زیادہ خؤد پاکستان پر ہے کہ کیا وہ امن کے لیے بھارت کو یہ فیس سیونگ دینے پر آمادہ ہو گا   ؟  یہ ایک بڑا فیصلہ ہو گا کیونکہ اس سے نہ صرف پاکستان کی سفارتی ناکامی پر محمول کیا جا سکے گا بلکہ اس سے آگے چل کر ایسی پیچیدگیوں کا احتمال ہے  جو پاکستان کو مشکلات سے دوچار کر سکتی ہں۔ ۔  اس لیے اس پر کوئی فیصلہ آسان کام نہیں ہو گا۔  وزیر اعظم  پاکستان نے درست کہا تھا، جنگ شروع تو کی جا سکتی ہے لیکن اس کے بعد معاملات کسی کے کنٹرول میں نہیں رہتے۔ ابھی صرف دو دن کا ایکشن ہؤا ہے لیکن ڈوریں اس قدر الجھ گئی ہیں کہ کسی    Win Win Solution  کے امکانات معدوم دکھائی دے رہے ہیں۔  ان حالات میں  بھارتی پائلٹ ونگ کمانڈر ابھی نندن  کی بھارت واپسی روشنی کی کرن یا تناؤ میں حقیقی کمی کا پہلا اشارہ ثابت ہو سکتی ہے کیونکہ یہ بلعموم کسی بیک ڈور رابطہ یا یقین دہانی کے بعد ہی ہوتا ہے۔  تاہم یہ بات اپنی جگہ ایک حقیقت ہے کہ حالات مزید نہ بگڑنے کے باوجود بھی دونوں ممالک کے مابین تعلقات کو معمول پر آنے میں ایک طویل عرصہ درکار ہو گا۔

##############################
https://web.facebook.com/asim.allahbakhsh/posts/2073803779322958
کل کی بھارتی کاروائی کے بعد میں بہت مایوس تھا اور مجھے لگ رہا تھا کہ پاکستان کے پاس جواب دینے کا جو مناسب موقع ہو سکتا تھا وہ ضائع ہو گیا اور اب شاید جواب دینا ممکن نہ ہو ۔   لیکن میں غلط تھا  ۔۔۔۔ مجھے یہ تسلیم کرنے میں کچھ عار نہیں کہ غلط ثابت ہونے پر اس قدر خوشی مجھے شاید ہی کبھی ہوئی ہو  !!!  :) اللہ تعالی کا شکر ہے کہ اس نے پاکستان کو سرخرو کیا ۔۔۔۔۔ الحمد للہ۔  ❤️❤️❤️

##############################
https://web.facebook.com/asim.allahbakhsh/posts/2068123669890969
گھمنڈ کی بات نہیں  ۔۔۔ صرف تحدیث نعمت کے غرض سے بتانا مقصود ہے کہ پرسوں اس عاجز نے دو بے روزگار نوجوانوں کو کاروبار کے لیے مدد فراہم کی۔  بظاہر وہ دونوں موبائل فونز کا کام کرنا چاہتے تھے اور اس کے لیے ان کی نظر انتخاب مجھ پر پڑی۔  انہوں نے کچھ ایسے انداز میں فرمائش کی کہ مجھ سے انکار نہ ہو سکا، اور فوراً سے پیشتر اپنا موبائل نکال کر ان کے ہاتھ میں رکھ دیا۔ ان کے چہروں پر ابھرنے والے تاثرات بھلا پانا ناممکن نہیں تو مشکل ضرور ہے۔  بہرحال  ۔۔۔فون لے کر وہ یہ جا اور وہ جا ۔۔۔۔ یقیناَ اب تک وہ منافع سمیٹ کر کہیں ریلیکس کر رہے ہوں گے۔  القصہ مختصر  ۔۔۔  نقصان یہ ہؤا کہ تمام contacts بھی ساتھ ہی چلے گئے۔  بیک اپ وغیرہ کا تکلف نہیں کیا تھا اس لیے سب جاننے والے چشمِ زدن میں انجان بن گئے۔  اب جو لوگ  پِنڈ چھڑانے کے چکر میں تھے وہ تو اسے غیبی مدد پر محمول کریں  ۔۔۔ اور دیگر احباب مہربانی کر کے اپنے فون نمبرز انباکس کر دیں تاکہ گلشن کا کاروبار پھر جادہ پیما ہو سکے۔ اس پیغام کو اتنا فارورڈ کریں  کہ ان دو تک بھی جا پہنچے اور کچھ شرم اور حیاء انہیں بھی آئے   !  🙂🙂🙂

##############################
https://www.facebook.com/asim.allahbakhsh/posts/2741237755912887
وزیراعظم عمران خانصاحب مبارکباد کے مستحق ہیں کہ نواز شریف اور زرداری کی لوٹی ہوئی رقم  وصول کرنے کا کام پورے شد و مد سے شروع ہو چکا ہے ۔ تاہم  ۔۔۔  کیا ہی اچھا ہوتا وہ پہلے بتا دیتے کہ مبینہ طور پر لوٹی گئی یہ تمام رقم وہ عوام کی جیبوں سے نکلوائیں گے ۔  عوام کے ساتھ بھی خوب ہوئی  ۔۔۔۔  چور چور کا نعرہ نواز شریف کے لیے لگاتے رہے اور مالِ مسروقہ ان کی جیبوں سے برآمد ہو رہا ہے   ! 11 Feb 2019.

##############################
https://www.facebook.com/asim.allahbakhsh/posts/2747649525271710
خاتون مترجم خانصاحب کو رشک بھری نظروں سے دیکھتے ہوئے ۔۔۔۔  "آپ تو سچ میں سپر ہیرو ہیں، کیسے سب کی آنکھوں کے سامنے اچانک غائب ہو گئے ملائشیا سمٹ سے " !!!

##############################
https://web.facebook.com/asim.allahbakhsh/posts/2747649525271710
خاتون مترجم خانصاحب کو رشک بھری نظروں سے دیکھتے ہوئے ۔۔۔۔  "آپ تو سچ میں سپر ہیرو ہیں، کیسے سب کی آنکھوں کے سامنے اچانک غائب ہو گئے ملائشیا سمٹ سے " !!!

##############################
https://web.facebook.com/asim.allahbakhsh/posts/2741237755912887
وزیراعظم عمران خانصاحب مبارکباد کے مستحق ہیں کہ نواز شریف اور زرداری کی لوٹی ہوئی رقم  وصول کرنے کا کام پورے شد و مد سے شروع ہو چکا ہے ۔ تاہم  ۔۔۔  کیا ہی اچھا ہوتا وہ پہلے بتا دیتے کہ مبینہ طور پر لوٹی گئی یہ تمام رقم وہ عوام کی جیبوں سے نکلوائیں گے ۔  عوام کے ساتھ بھی خوب ہوئی  ۔۔۔۔  چور چور کا نعرہ نواز شریف کے لیے لگاتے رہے اور مالِ مسروقہ ان کی جیبوں سے برآمد ہو رہا ہے   ! 11 Feb 2019.
